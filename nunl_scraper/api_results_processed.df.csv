,search_rank,title,source,date,category,url,snippet,article_text,subheadings,tag,img_urls,comments_present,scraped
0,71,Zware onweersbuien trekken over Nederland | Binnenland,NU,2013-07-26,Binnenland,https://www.nu.nl/binnenland/3535382/zware-onweersbuien-trekken-nederland.html,Foto's van het zomerweer l Zevende hittegolf sinds 2000 | Bekijk het actuele weerbericht. 1 / 4. Heftige onweersbuien in Nederland. De meteorologen van de ...,"Festivals en evenementen moeten dit weekend rekening houden met mogelijk zeer zware onweersbuien. 
De meteorologen van de verschillende weerdiensten adviseren zeker tot en met zondag weerbericht en neerslagradar goed in de gaten te houden.
De buien kunnen plotseling ontstaan en gepaard gaan met zeer zware windstoten, hagel, heel veel regen en onweer. Overlast dus, zeggen onder meer Weerplaza en WeerOnline.nl. Het KNMI verwacht vrijdag  's middags en 's avonds steeds nieuwe buien.
WeerOnline.nl constateert plaatselijk dichte mist in de ochtend, vooral in het noorden. Mist op warme dagen is volgens het bureau een vreemde combinatie en geeft aan dat er zeer veel energie aanwezig is. Veel dagen met zwaar onweer begonnen de afgelopen jaren met mist.
Het festivalseizoen is op dit moment in volle gang. Alleen dit weekend al staan er in Nederland tientallen muziek-, theater-, sport- en eetfestivals op het programma. De meteorologen houden een oogje in het zeil, en waarschuwen de festivalorganisator als er bijvoorbeeld een onweersbui de richting van het festivalterrein opdrijft. Ook wateroverlast, hagel, windstoten, extreme hitte en zonkracht worden in de gaten gehouden.
''Veiligheidsplannen zorgen ervoor dat binnen een kwartier ontruimd kan worden"", legt Sandor van Geelen van evenmentenorganisatie IDTV uit. ''Zo kunnen tijdens een evenement op het Malieveld in Den Haag bezoekers worden opgevangen in de hal van het nabijgelegen centraal station. Van alles wat je plaatst, zoals tenten, afdakjes en podia, weet je wat de grenzen zijn. En daar zijn zulke plannen op afgestemd"", aldus van Geelen.
Ook de organisatie van stunt- en muziekfestival Zwarte Cross heeft voorzorgsmaatregelen genomen en kan gebruikmaken van sporthallen in de buurt van het terrein om mensen op te vangen als dat vanwege het noodweer nodig is, laat Ronnie Deger van organisator De Feestfabriek weten.
Drie jaar geleden ging het bij de Zwarte Cross mis toen noodweer een groot aantal tenten op het terrein vernielde. Vier mensen raakten gewond. Tijdens het Belgische festival Pukkelpop kwamen in 2011 vijf mensen om het leven door noodweer.
Rond het middaguur zijn de meeste buien al flink los gebarsten in het zuiden, maar ook op andere plaatsen in Nederland. De Koog in Texel heeft in de ochtend de meeste neerslag te verduren gekregen, meldt Weeronline.nl. 
Ondanks de hevige regenval en onweersbuien worden de zwaarste buien pas rond het einde van de middag en het begin van de avond verwacht. In de loop van de middag knapte het weer iets op en kan op sommige plaatsen zelfs de zon schijnen. Weeronline waarschuwt nog steeds voor zware onweersbuien die nog kunnen vormen of vanuit Frankrijk en België ons land binnen trekken.
Zaterdag ziet het weerbeeld er ongeveer zo uit als vrijdag: drukkend warm met opnieuw behoorlijke buien. Ook zondag is er nog kans op een bui. Oppassen geblazen, waarschuwt meteoroloog Marco Verhoef van Weerplaza.nl.
De vrijdagetappe van de Strandzesdaagse is afgelast. De organisatie heeft daartoe besloten met het oog op verwacht slecht weer. De lopers zouden vrijdag wandelen van Egmond aan Zee naar Callantsoog. ''De weersverwachting is niet best. Met onweer, hagelbuien en windstoten kun je beter niet op het strand zijn'', zei woordvoerder Woody van Loo vrijdag.
Drie havenwerkers zijn vrijdag gewond geraakt toen de bliksem insloeg in de kraan waarmee zij een schip in werden gehesen. Dat meldde de brandweer in Zeeland.
Een van de drie mannen was volgens een woordvoerder van de brandweer verminderd aanspreekbaar. Alle drie zijn ze met ambulances naar het ziekenhuis vervoerd. Ze zijn zelf niet getroffen door de bliksem, benadrukt de woordvoerder.
Foto's van het zomerweer l Zevende hittegolf sinds 2000 | Bekijk het actuele weerbericht
","['Festivals', 'Zwaarste buien', 'Oppassen', 'Bliksem']",,['https://media.nu.nl/m/m1mxwtsa4x7w_wd854/bliksem-boven-haven-wageningen.jpg'],False,True
1,77,'Overheid laks in aanpak gevaarlijke tijgermug' | Binnenland,NU,2013-07-28,Binnenland,https://www.nu.nl/binnenland/3536841/overheid-laks-in-aanpak-gevaarlijke-tijgermug.html,Het platform is er niet gerust op dat het de overheid lukt de vierde achtereenvolgende aanval van de tijgermug af te slaan. De mug is dankzij de hittegolf aan ...,"De overheid is laks in de aanpak van de uitheemse tijgermug. Dat zegt het Platform Stop Invasieve Exoten. Het platform is er niet gerust op dat het de overheid lukt de vierde achtereenvolgende aanval van de tijgermug af te slaan.
De mug is dankzij de hittegolf aan een vierde poging begonnen zich in ons land te vestigen. Dit brengt de vrees met zich mee dat de mug gaat zorgen voor het verspreiden van nieuwe tropische ziekten. 
Het Platform Stop Invasieve Exoten platform noemt de aanpak van de overheid tegen de tijgermug 'laks’. 
In Azië moeten banden en bamboeplantjes worden vergast en pas daarna naar Nederland worden verscheept, stelt het platform van bezorgde wetenschappers.
Minister Edith Schippers (Volksgezondheid) vindt dat niet nodig. Zij heeft vorige maand een convenant gesloten met de importeurs van autobanden en Lucky Bambooplantjes, producten waarin de larven van tijgermuggen zich nestelen.
Schippers stelt op basis van een advies van het RIVM ''dat er weinig preventieve maatregelen zijn die bewezen effectief zijn.""
Bestrijders van de Nieuwe Voedsel- en Waren Autoriteit (NVWA) zijn in Oss bezig met het bestrijdingsmiddel Vectobac de muggenlarven en de volwassen tijgermuggen weg te jagen.
Het Aziatische broertje van de Hollandse huis-, tuin- en keukenmug heeft een onhebbelijke eigenschap: hij steekt ook overdag en kan mogelijk tropische ziekten overbrengen.
Dat gebeurde 6 jaar geleden in Italië. Meer dan 200 mensen werden ziek. Zij kregen een soort knokkelkoorts, overgebracht via het Chikungunya-virus.
Het insect is drie weken geleden andermaal ontdekt in Oss, een plek waar hij sinds 2010 elke zomer is opgedoken in de buurt van een grote bandenimporteur. Daar nestelt hij zich in uit Azië geïmporteerde auto- en vliegtuigbanden. Daarvan zijn er zo'n 30 in Nederland.  
''Het insect is geniepig, lastig te vinden en heel actief overdag,"" zegt voorzitter Wilfred Reinhold van het Platform Stop Invasieve Exoten. ''Als de mug er eenmaal is, krijg je hem niet meer weg. Kijk maar naar Italië: Bijna heel dat land is vergeven van de tijgermuggen.""
In 2010, 2011, 2012 werden ook al tijgermuggen gevonden in  Oosterhout, Heijningen en Oss. Dat had volgens medisch entomoloog Bart Knols, verbonden aan de Wageningen Universiteit en groot kenner van ziekteverwekkende insecten, een reden moeten zijn voor een ferme aanpak tegen een dreigende invasie.
In plaats daarvan reageert de overheid slap en inadequaat, stelt Knols. Op 8 juli werd de eerste tijgermug ontdekt, pas aan het einde van deze week is begonnen met bestrijding. ''Dat is zeventien dagen na de ontdekking. Wat dreigt is dat we straks een kleine Q-koortsaffaire krijgen, omdat de overheid laks is geweest is in de bestrijding,"" zegt Knols.
Hij noemt het 'onbegrijpelijk' dat de larven en muggen nog steeds het land in kunnen komen.
De wetenschapper, aangesloten bij het Platform Stop Invasieve Exoten, stelt dat de hittegolf gecombineerd met de regen een uitstekende broedplaats is voor een tijgermuggenplaag. ''Het is een vervelend beestje dat je beslist niet in je tuin wilt hebben rondvliegen.""
De NWVA zegt juist zeer alert te zijn op de aanwezigheid van tijgermuggen. Er worden volgens de NVWA echter een bestrijdingsmiddel (Vectobac) gebruikt dat niet zonder toestemming van twee ministeries mag worden gebruikt. ''En we volgen de wet"", aldus een woordvoerder van de NVWA.
De tijgermug wordt volgens de NVWA allerminst onderschat. ''We bestrijden niet voor niets en we pakken groots uit tegen de tijgermug,"" aldus de woordvoerder. ''Wel moet gezegd worden dat vooralsnog niet een keer tropische ziekte bij een tijgermug is aangetroffen.""","['Overbodig', 'Knokkelkoorts', 'Lastig te vinden', 'Hittegolf']",,['https://media.nu.nl/m/m1nxc5lal045_wd854/tijgermug.jpg'],False,True
2,11,Nederland wordt langzaam net zo warm als Zuid-Frankrijk,NU,2014-12-12,Nuweekend,https://www.nu.nl/weekend/3951566/nederland-wordt-langzaam-net-zo-warm-als-zuid-frankrijk.html,"Geen hittegolf en toch het warmste jaar in (minstens) drie eeuwen; 2014 is in meteorologisch opzicht nu al historisch. ""De gemiddelde temperatuur in Nederland ...","Geen hittegolf en toch het warmste jaar in (minstens) drie eeuwen; 2014 is in meteorologisch opzicht nu al historisch.
""De gemiddelde temperatuur in Nederland zal meer en meer vergelijkbaar zijn met midden-Frankrijk"", zegt Margot Ribberink van Meteo Consult. ""En de kans is groot, dat het hier tegen het eind van de eeuw op Zuid-Frankrijk lijkt.""
Nog even wachten dus op de palmenstranden van Zandvoort en Scheveningen, maar dat ze er komen, daar twijfelt bijna geen weerkundige meer aan.
""Het zal in elk geval een hele andere natuur zijn dan nu"", zegt Ribberink. ""Je ziet nu al voorzichtig zuidelijke dier- en plantensoorten, zoals teken, eikenprocessierupsen en kleine mosjes. Als de ontwikkeling doorzet zoals verwacht, zullen het er steeds meer en steeds grotere worden.""
Zeker is sinds deze week dat de gemiddelde temperatuur nog niet zo hoog is geweest sinds 1706, het eerste jaar dat er werd gemeten.
""In De Bilt kwam het jaargemiddelde uit op 11,5 graden, terwijl 10,1 graden normaal is"", zegt Harry Geurts van het KNMI. ""Tot nu toe waren 2006 en 2007 het warmst met 11,2 graden.""
De lente leek op zomer, in augustus was er noodweer en in oktober hadden we een van de warmste herfstweken ooit. Veel warmer dan 25 graden werd het vrijwel geen dag, maar echt vriezen deed het ook niet. Volgens Geurts en Ribberink heeft dat te maken met zowel de wind als de wereldwijde stijging van de temperatuur.
De wind kwam dit jaar veel uit het zuiden, waarmee warme lucht uit Spanje en Portugal werd aangevoerd. ""Normaal voor Nederland is een westenwind"", zegt Ribberink.
""Dan is het niet echt koud, maar ook niet echt warm. Maar we hebben heel lang geen westenwinden gehad en dat komt door de zogeheten straalstroom. Dat is een soort rivier van wind op zo'n tien kilometer hoogte. Daar merken we niet veel van. Dénken we.""
Als die 'rivier' vanaf de oostkust van Noord-Amerika straf oostwaarts loopt, tot boven Nederland, dan transporteert die rivier altijd wind en regen. Als die stroom echter meandert, oftewel kronkelt, dan worden de snelheid en kracht er uit gehaald.
Lange tijd is dat het geval geweest, waardoor die rivier niet over ons land is gestroomd. Daardoor is het niet alleen een warm jaar geworden, maar ook een overwegend rustig jaar. Momenteel stroomt die rivier overigens wel over ons land, waardoor we een week of twee wind en regen hebben.
Dat doet evenwel niets meer af aan het hoge jaargemiddelde, dat volgens Geurts in 2050 vermoedelijk heel normaal zal zijn.
""Dat is mede het gevolg van de wereldwijde temperatuurstijging, die voor een belangrijk deel wordt veroorzaakt door de toename van broeikassen, die vrijkomen bij de verbranding van fossiele brandstoffen als aardolie, aardgas en steenkolen.""
Klimaatwetenschappers zijn ervan overtuigd dat de aarde opwarmt, doordat we de dampkring verdikken met die broeikasgassen. De gemiddelde temperatuur in Nederland is daardoor 1,6 graden hoger dan een eeuw geleden.
De opwarming van Nederland en omliggende landen is vanaf 1950 zelfs twee keer zo groot als wereldwijd.
Geert Jan van Oldenborgh, klimaatonderzoeker bij het KNMI licht toe: ""Als je over de lange termijn kijkt, is de temperatuur opgelopen. Dat komt door het broeikaseffect. De zonactiviteit is sinds de jaren zestig in elk afgenomen, dus daar kan het niet aan liggen.""
Ribberink wijst er op, dat als we het over de toekomst van het weer hebben, het niet gaat over voorspellingen, maar over verwachtingen.
""Het zijn kansberekeningen. En gezien de ontwikkelingen is de kans groot dat het ook de komende decennia warmer zal worden. Evenals de kans dat we een keer een zomer krijgen met een of meer dagen van veertig graden.""
Van Oldenborgh: ""Je kunt wel zeggen hoe de temperatuur zich over een periode van enkele tientallen jaren zal gedragen, maar niet hoe dat volgend jaar zal zijn. Net als het weer is ook de temperatuur grillig. Maar aangezien 2014 het warmste jaar in drie eeuwen is, durf ik wel te zeggen dat het volgend jaar niet warmer zal worden.""
Meer langere verhalen en achtergronden op NUweekend","['Lente leek op zomer', 'Broeikasgassen', 'Voorspelling wordt verwachting']",,['https://media.nu.nl/m/m1oxidmapv50_wd854/zon-zomer-strand-kust-zonsondergang-noordwijk.jpg'],False,True
3,34,'Kou doodt veel meer mensen dan warm weer' | Wetenschap,NU,2015-05-21,Wetenschap,https://www.nu.nl/wetenschap/4053535/kou-doodt-veel-meer-mensen-dan-warm-weer.html,"Opvallend is ook dat er op de lange termijn meer mensen lijken te bezweken aan gematigde kou, dan aan weersextremen zoals een hittegolf of een koudegolf. ""Vaak ...","Bij koud weer komen meer mensen om het leven dan bij zeer warme weersomstandigheden, zo blijkt uit een nieuwe, uitgebreide studie. 
Kou eist wereldwijd maar liefst 20 keer zo veel slachtoffers als hitte.
Daarnaast overlijden mensen eerder door een lange periode van gematigde kou dan door een korte periode van extreme kou of hitte.
Dat melden Britse onderzoekers in het wetenschappelijk tijdschrift The Lancet.
De wetenschappers gebruikten bij hun studie een database van 74 miljoen sterfgevallen in 12 verschillende landen, waaronder de Verenigde Staten, Engeland, Zweden, Canada en Australië. Nederland werd in de studie niet meegenomen.
Met een statistische analyse berekende de onderzoekers dat 7,71 procent van die overlijdensgevallen waren te verklaren door weersomstandigheden.
Kou was volgens de wetenschappers verantwoordelijk voor veruit de meeste van de sterfgevallen: 7,21 procent. Hitte was de boosdoener bij slechts 0,42 procent van de overlijdensgevallen.
Opvallend is ook dat er op de lange termijn meer mensen lijken te bezweken aan gematigde kou, dan aan weersextremen zoals een hittegolf of een koudegolf.
""Vaak wordt aangenomen dat extreem weer de meeste doden veroorzaakt"", verklaart hoofdonderzoeker Antonio Gasparrini van de London School of Hygiene & Tropical Medicine op nieuwssite ScienceDaily. ""Veel onderzoek is daarom gefocust op hittegolven.""
""Maar uit onze analyse van de grootste dataset van weergerelateerde overlijdensgevallen blijkt dat de meeste mensen sterven op dagen waarop het gematigd koud of warm is.""
De studie is echter ook onderwerp van kritiek. In de Britse krant The Guardian suggereren wetenschappers dat door de rekenmethode van de onderzoekers mogelijk te veel sterfgevallen aan milde kou zijn toegeschreven.
Gasparrini is echter overtuigd van de resultaten. Hij adviseert overheden om bij het nemen van maatregelen om weergerelateerde sterfgevallen te voorkomen minder de nadruk te leggen op extreem weer. 
""Nu focussen overheden zich bij het nemen van voorzorgsmaatregelen vooral op hittegolven. Ons onderzoek suggereert dat die aanpak moet veranderen.""","['Opvallend', 'Gematigd', 'Maatregelen']",,['https://media.nu.nl/m/m1oxlplaump1_wd854/chicago.jpg'],False,True
4,63,'Waterverbruik al met 20 procent toegenomen' | Wonen,NU,2015-06-30,Wonen,https://www.nu.nl/wonen-en-interieur/4078589/waterverbruik-al-met-20-procent-toegenomen.html,De temperatuur in Nederland gaat gestaag omhoog en nu al is het waterverbruik tijdens piekmomenten met 20 tot zelfs 25 procent gestegen.,"De temperatuur in Nederland gaat gestaag omhoog en nu al is het waterverbruik tijdens piekmomenten met 20 tot zelfs 25 procent gestegen. 
Dat meldt drinkwaterbedrijf Vitens dinsdag, dat verwacht dat het waterverbruik de komende dagen alleen nog maar zal toenemen als we een hittegolf krijgen.
Vitens neemt extra maatregelen om tijdens de hitte te kunnen blijven voldoen aan de vraag. Zo houdt het de waterreservoirs maximaal gevuld en wordt het verbruik extra in de gaten gehouden.
""'s Nachts draaien de productiebedrijven door om extra water op te pompen'', aldus Vitens dinsdag.
Het waterleidingbedrijf heeft 5,5 miljoen klanten, zowel particulieren als bedrijven in onder meer Friesland, Flevoland en Utrecht.",[],,['https://media.nu.nl/m/m1oxblxaq0sn_wd854/waterverbruik-al-met-20-procent-toegenomen.jpg'],False,True
5,42,Maastricht donderdag warmste plek van Nederland,NU,2015-07-02,Binnenland,https://www.nu.nl/binnenland/4080650/maastricht-donderdag-warmste-plek-van-nederland.html,In dat jaar had Nederland te kampen met drie hittegolven tussen mei en augustus. ... hittegolf niet zo groot.© NU.nl/Peter Trompetter · Volgens Verhoef komt zelfs ...,"In Maastricht is donderdagmiddag 38,2 graden gemeten. Het was de warmste plek van het land en de heetste juli-dag sinds 1947, toen het KNMI de warmste zomer van de 20e eeuw noteerde.
In dat jaar had Nederland te kampen met drie hittegolven tussen mei en augustus. Maastricht was toen ook de warmste stad van het land met 38,4 graden.
Donderdag traden wel grote verschillen op in temperaturen. Aan de kust was het met gemiddeld 21 graden aanzienlijk koeler dan in het binnenland dankzij een westenwind.
Vrijdag en zaterdag is het opnieuw warm met naar verwachting extreme hitte op zaterdag.
Het record voor de warmste dag ooit is nog steeds in handen van Warnsveld. Daar werd het op 23 augustus 1944 38,6 graden.
Video: Maastricht donderdag warmste plek van Nederland",[],,['https://media.nu.nl/m/aecxkeqa3g5s_wd854/maastricht-donderdag-warmste-plek-van-nederland.jpg'],False,True
6,64,"Het weer: Opnieuw zeer heet, later kans op onweer",NU,2015-07-02,Actueel,https://www.nu.nl/dvn/4080129/weer-opnieuw-zeer-heet-later-kans-onweer.html,"Hoewel heet weer in Nederland vaak gepaard gaat met onweersbuien, lijkt de kans daarop tijdens deze hittegolf niet zo groot.© NU.nl/Peter Trompetter · Volgens ...","Het is zonnig en zeer heet. In een groot deel van het land wordt het 34 tot lokaal zelfs 38 graden bij een vaak zwakke zuidoostenwind.
In de westelijke provincies zorgt een opstekende zeebries voor maxima van 26 tot 31 graden. Bovendien neemt vanuit Zeeland daar de bewolking toe met kans op een onweersbui.
Vanmiddag en vanavond kunnen enkele onweersbuien voorkomen, het eerst in Zeeland. Lokaal is ook hagel mogelijk. De buien zullen in de loop van de nacht weer verdwijnen.
Morgenochtend trekken eventuele buien snel weg en breekt de zon weer door. Met 25 tot 32 graden is het minder heet dan vandaag. Zaterdag wordt het opnieuw extreem warm met 31 tot op een enkele plek mogelijk 38 graden.
Video: Bekijk het weerbericht",[],,['https://media.nu.nl/m/od4x2ztaxwdd_wd854/bloemendaal-aan-zee.jpg'],False,True
7,82,NS Reisplanner voegt meerdere ov-reisopties toe,NU,2015-07-06,Apps,https://www.nu.nl/apps/4082578/ns-reisplanner-voegt-meerdere-ov-reisopties-toe.html,Leger komt NS voortaan te hulp tijdens hittegolf. Leger komt NS voortaan te ... Net binnen · 00:01. CO2-uitstoot in Nederland is gedaald ondanks economische groei.,"De officiële app van de Nederlandse Spoorwegen (NS) is geüpdatet met de mogelijkheid om reisopties met het volledige openbaar vervoer te tonen, zoals bussen, metro's en trams.
Dat laat de NS maandag weten. De update voor NS Reisplanner Xtra is beschikbaar voor Android en iOS. 
De vernieuwde NS-app toont alle beschikbaar reisopties met het openbaar vervoer, waarbij de resultaten in een nieuw design worden weergegeven. De resultaten zijn afkomstig van 9292.
Door op een reisoptie te drukken, krijgt de gebruiker extra details, zoals de vertrektijden, aankomt- en vertreksporen en de looptijd. Bij de resultaten worden de actuele tijden vermeld. 
""Reizigers willen graag een volledig reisadvies van deur tot deur. Daarom hebben we deze update uitgerold"", aldus een woordvoerder van de NS tegenover NU.nl
Daarnaast introduceert de NS de treinradar in de app, waarmee mensen de actuele positie en snelheid van een trein kunnen bekijken.
NS bevestigt dat het geen plannen heeft om een Windows Phone-app te ontwikkelen. ""We stellen wel onze api's beschikbaar om andere ontwikkelaars apps te laten bouwen"", aldus de NS.","['Deur tot deur', 'Windows Phone']",,['https://media.nu.nl/m/ps2xbgtayn9p_wd854/ns-reisplanner.jpg'],False,True
8,41,Bier grootste dorstlesser op sportclubs tijdens hittegolf,NU,2015-07-08,Lifestyle,https://www.nu.nl/lifestyle/4084247/bier-grootste-dorstlesser-sportclubs-tijdens-hittegolf.html,"Daarbij is gekeken naar de meest bestelde dranken bij 464 hockey-, tennis- en voetbalclubs in Nederland tijdens de hittegolf periode van de afgelopen week.","Onderzoek wijst uit dat de afgelopen week op de Nederlandse sportverenigingen een recordaantal liters bier is besteld.
Dat blijkt woensdag uit onderzoek van Le Credit Sportif, leverancier van kassasystemen voor sportverenigingen. Daarbij is gekeken naar de meest bestelde dranken bij 464 hockey-, tennis- en voetbalclubs in Nederland tijdens de hittegolf periode van de afgelopen week.
Op sportclubs werd gemiddeld 25 procent meer bier gedronken dan normaal. Bij voetbalverenigingen was de stijging met 31 procent het hoogst.
Op tennisverenigingen was het verschil het minst groot. Hier werd 19 procent meer bier gedronken. 
Er werden een stuk minder warme dranken geschonken. Normaal gesproken is 48 procent van de bestellingen een warm drankje zoals koffie of thee. Tijdens de hittegolf daalde dit naar 14 procent.",[],,['https://media.nu.nl/m/m1mxt74armog_wd854/bier-tappen.jpg'],False,True
9,26,Het weer in juli: maand met extreem weer,NU,2015-07-29,Actueel,https://www.nu.nl/dvn/4097103/weer-in-juli-maand-met-extreem-weer.html,Hittegolf. Nederland maakte begin deze maand voor de achtste keer deze eeuw een hittegolf door. Dat is het geval als in De Bilt gemeten minimaal vijf zomerse ...,"Juli was een maand met extreem weer. De maand begon met een hittegolf, daarna vroor het lokaal aan de grond en afgelopen zaterdag was de zwaarste storm ooit in juli. Een overzicht:
De gemiddelde maandtemperatuur komt naar verwachting uit op 18,4 graden tegen 17,9 graden normaal gesproken in juli, meldt Weeronline in het maandoverzicht.
Nederland maakte begin deze maand voor de achtste keer deze eeuw een hittegolf door. Dat is het geval als in De Bilt gemeten minimaal vijf zomerse dagen van 25 graden of hoger worden gemeten. Van die reeks moeten er minimaal drie tropisch zijn met temperaturen van minstens 30 graden.
De heetste dag was donderdag 2 juli. In Maastricht kwam de temperatuur toen uit op 38,2 graden. Het absolute record (38,6 graden in Warnsveld op 23 augustus 1944) werd net niet gehaald.
In de hele maand scheen de zon met ongeveer 220 uur zon iets meer dan de gebruikelijke 203 uur.
Er viel in juli ongeveer 90 millimeter neerslag, tegen 78 millimeter normaal gesproken.
Vooral in Groningen en Drenthe was het een zeer natte maand. Op verschillende plaatsen in die provincies viel meer dan 150 millimeter regen.
Na de hittegolf werd het kouder. Op vrijdag 10 juli kwam de temperatuur aan de grond in Twente zelfs tot 1,3 graden onder nul. Sinds 1970 is in Nederland in juli vijf keer vorst aan de grond gemeten.
Nooit eerder begon de laatste julidag zo koud als dit jaar. In het Gelderse Deelen was het vrijdag om 6.40 uur precies 4 graden. In De Bilt kwam de minimumtemperatuur een uurtje eerder uit op 5,1 graden. De periode tussen 20 juli en 20 augustus is doorgaans de warmste tijd van het jaar.
De zomerstorm van afgelopen zaterdag was ook uitzonderlijk. In IJmuiden werd een windstoot van 121 kilometer per uur gemeten, aldus Weeronline.
De maand juli eindigde en maand augustus begon behoorlijk zonnig. Zondag stijgt de temperatuur naar 21 graden in de kustgebieden tot een zomerse 25 of 26 graden in het zuiden en zuidoosten. 
De wind is veranderlijk van richting of waait uit het zuidwesten, meestal zwak, soms matig, 2 of 3 Bft.
Maandag wordt het zeer warm, 28 tot 32 graden. Daarbij is het vrij zonnig en blijft het droog. In de nacht naar dinsdag of dinsdag overdag vallen (onweers)buien en daarmee verdwijnt eventjes de zomerse warmte.
Actueel weerbericht","['Hittegolf', 'Regen', 'Vorst,\xa0kou en storm', 'Voorspelling']",,['https://media.nu.nl/m/rlex7oyaf0yv_wd854/veel-wind-aan-zee-in-katwijk.jpg'],False,True
10,55,Meer zon en regen in zomer 2015 | Binnenland,NU,2015-08-26,Binnenland,https://www.nu.nl/binnenland/4113112/meer-zon-en-regen-in-zomer-2015.html,"... Nederland tropisch warm. © ANP · Het ... Hoewel heet weer in Nederland vaak gepaard gaat met onweersbuien, lijkt de kans daarop tijdens deze hittegolf niet zo ...","De afgelopen zomer was een seizoen vol extremen. Tropische temperaturen wisselden zich af met koude dagen en veel regen.
Dat meldt Weeronline woensdagochtend.
Tot zes keer toe werd warm weer aangekondigd, dat werd opgevolgd door koudere dagen, zware onweersbuien en zelfs een zomerstorm.
Dankzij de warme maand augustus valt de zomer dit jaar gemiddeld genomen warm uit, met 17,5 graden Celsius tegenover 17 graden normaal. Maar ook de hittegolf begin juli maakte dat de zomer een halve graad hoger eindigt dan gebruikelijk.
Bovendien was de zomer vrij zonnig, met 670 zonuren tegen 608 normaal. Vooral in de maand juni scheen de zon volop, meer dan in de daarop volgende twee maanden.
De zomer van 2015 telde vijf tropische dagen met temperaturen boven de 30 graden. In het Limburgse Archen was het maar liefst dertien dagen tropisch warm. Aanstaande zondag zou in die regio wel eens de veertiende dag kunnen worden, volgens Weeronline, omdat de temperaturen vanaf vrijdag weer gaan oplopen.
Toch viel er ook een grotere hoeveelheid regen dan normaal, circa 260 millimeter tegen de gebruikelijke 225 millimeter. De zomer begin in juni nog vrij droog, met minder dan de helft van de normale 68 millimeter neerslag. In grote delen van het land was er toen sprake van droogte.
In juli viel meer regen dan gebruikelijk en augustus had te maken met lange regenachtige periodes. Lokaal viel er volgens het weerstation in 24 uur de hoeveelheid regen van een maand, zo'n 78 millimeter.
Bekijk een compilatie van onweersbuien in augustus:
Met nog een aantal regenachtige dagen te gaan zal augustus als  'zeer nat' de boeken in gaan en hierdoor valt de zomer van 2015 in totaal ook nat uit. Volgens de voorspellingen van Weeronline zou deze augustus in de top 10 van natste augustusmaanden kunnen eindigen.
Actueel weerbericht","['Tropische dagen', 'Regen', 'Zeer nat']",,['https://media.nu.nl/m/j76x3c7ade7i_wd854/regen.jpg'],False,True
11,49,Zondag mogelijk tropisch warm in delen van Nederland,NU,2015-08-27,Zomerweer,https://www.nu.nl/zomerweer/4113796/zondag-mogelijk-tropisch-warm-in-delen-van-nederland.html,"Hoewel heet weer in Nederland vaak gepaard gaat met onweersbuien, lijkt de kans daarop tijdens deze hittegolf niet zo groot.© NU.nl/Peter Trompetter · Volgens ...","In grote delen van het land kan het zondag een tropische dag worden. Meteogroup verwacht voornamelijk tropische temperaturen in het zuidoosten en oosten van het land.
Het kwik kan die dag oplopen naar 30 tot 32 graden in Limburg, Brabant, Gelderland en Overijssel.
Zondag is de laatste zondag van de meteorologische zomer. Als de temperatuur dan inderdaad boven de 30 graden uitkomt, wordt dat voor het Limburgse Arcen de veertiende tropische dag van deze zomer.
Landelijk blijft het aantal tropische dagen op vijf staan.
Donderdag liggen de temperaturen nog flink lager op een graad of 17 tot 18. Vrijdag knapt het weer verder op en wordt het al iets warmer.
De zomer was dit jaar gemiddeld genomen warm, met 17,5 graden Celsius tegenover 17 graden normaal, zo blijkt uit het overzicht van Weeronline. 
Bovendien was de zomer vrij zonnig, met 670 zonuren tegen 608 normaal. Vooral in de maand juni scheen de zon volop, meer dan in de daarop volgende twee maanden.
Bekijk de actuele weersvoorspellingen",['Warme zomer'],,['https://media.nu.nl/m/wehx2w7arsvi_wd854/zomers.jpg'],False,True
12,62,Droogte in Nederland houdt aan: 'De koeien gaan 's nachts ...,NU,2018-07-06,Nuweekend,https://www.nu.nl/weekend/5350484/droogte-in-nederland-houdt-aan-de-koeien-gaan-s-nachts-wei-in.html,"... Nederland in de greep. Hoe gaat Nederland om met de wekenlange droogte ... Beeld uit video: Het is al dagen warm, waarom is het geen hittegolf? 1:23 ...","Drinkwaterbedrijven waarschuwen om zuinig te zijn met water, omdat er anders mogelijk bruin water uit de kraan komt. En gooi vooral geen brandende peuk weg in de natuur, want dat kan een grote natuurbrand veroorzaken. 15 juni was de laatste dag dat regen van enige betekenis in Nederland viel en sindsdien houdt de droogte Nederland in de greep. Hoe gaat Nederland om met de wekenlange droogte?
Scheuren in de grond laten zien dat de bodem kurkdroog is en waar normaal gesproken de Maas stroomt, kan nu een kind lopen omdat de rivier lager staat dan normaal. Het is al bijna een maand droog en dat zorgt ervoor dat er verschillende maatregelen genomen moeten worden. Drinkwaterbedrijven hebben opgeroepen om zuinig te doen met water, zeker tijdens piekuren, en boeren in het zuiden en oosten van het land mogen geen oppervlaktewater meer gebruiken om hun gewassen mee te besproeien.
Dat verbod op het gebruik van oppervlaktewater is gedaan omdat op de hoge gronden in het zuiden en oosten van Nederland de droogte zich het meest manifesteert. ""In het lagere westen is dat nog niet het geval"", vertelt Cees van Bladeren, beleidsadviseur van de Unie van Waterschappen. Het westen profiteert van de Rijn en de Maas die daarheen stromen. ""Het oosten moet het echt hebben van neerslag en het vasthouden van water. Het zijn twee totaal andere watersystemen.""
Dat andere watersysteem zorgt er wel voor dat zich een ander probleem voordoet in het westen van het land. ""Daar verzilt de grond van nature. Er komt altijd een kleine hoeveelheid zilt grondwater naar boven en dat moet weggespoeld worden"", legt Van Bladeren uit.
De tuinbouwsector die in het Westland, maar ook in plaatsen als Boskoop gevestigd is, heeft veel baat bij het wegspoelen van zilt water. ""Daar is zeer zoet water nodig. Als dat doorspoelen niet op een natuurlijke manier gebeurt, nemen we maatregelen om het door te laten stromen.""
In het zuiden en oosten van het land treedt die verzilting niet op. Doordat dat deel van het land hoger ligt, stroomt het water automatisch snel weg. De dalende waterstanden zorgden ervoor dat waterschappen Vallei en Veluwe en Aa en Maas zich genoodzaakt zagen om een sproeiverbod aan de boeren te geven. Dat betekent dat ze op hun land geen oppervlaktewater meer mogen sproeien.
Veel boeren hebben een vergunning om grondwater op te pompen en dat over hun land te sproeien, maar volgens Lambert Verheijen, dijkgraaf van het Brabantse waterschap Aa en Maas, daalt het peil van het deel van het grondwater dat de boeren mogen gebruiken. ""Als de situatie niet verandert, kan het zo zijn dat we de boeren over twee of drie weken ook moeten verbieden om voor het sproeien gebruik te maken van het grondwater. In dat geval treedt de verdringingsreeks in werking.""
In die verdringingsreeks staat beschreven welke doelen voorrang hebben als er een tekort aan water dreigt. Bovenaan staan de veiligheid (dijken en waterkeringen) en onomkeerbare schade aan de natuur. Daarna volgen de drinkwater- en energievoorziening. Vervolgens heeft de beregening van gewassen de prioriteit, waarna belangen van de scheepvaart, industrie, waterrecreatie en binnenvisserij de verdringingsreeks afsluiten.
Het gebeurt niet heel vaak dat er gebruik wordt gemaakt van de verdringingsreeks en het is nog nooit voorgekomen dat de veiligheid en drinkwater- en energievoorziening in gevaar kwamen door de droogte. De enige keer dat de verdringingsreeks in werking trad, was tijdens de droogte van 2003. ""Toen heeft de scheepvaart een beetje pijn moeten lijden, omdat de elektriciteitsvoorziening voorrang kreeg boven de scheepvaart"", vertelt Hans de Vries, voorzitter van de Landelijke Coördinatiecommissie Waterverdeling (LCW). ""Een elektriciteitscentrale langs het Amsterdam-Rijnkanaal had toen extra koelwater nodig, dus daarom moest de scheepvaart even stil worden gelegd.""
Verschillende waterschappen hebben boeren verboden om voor het sproeien oppervlaktewater te gebruiken.
Landbouwers hebben nog weinig last van de droogte, vertelt Claude van Dongen, bestuurder van LTO. ""Het geeft wat extra kosten, omdat de beregeningsinstallaties diesel en elektriciteit nodig hebben. Daarnaast zorgt het ook voor extra inspanning. De installaties draaien een uur of acht achter elkaar, maar ze moeten wel in de gaten gehouden worden. Daardoor zijn boeren ’s nachts in de weer.""
Van Dongen, zelf melkveehouder en sierteler in het Brabantse Oosteind, denkt dat die hogere kosten wel worden terugverdiend met de uiteindelijke opbrengst van de gewassen. ""In een groot deel van Europa is het droog en dus is het aanbod van producten waarschijnlijk lager. Dat zorgt voor hogere prijzen en op die manier worden landbouwers gecompenseerd.""
Ook melkveehouders ervaren de gevolgen van de droogte. Het gras in de wei groeit minder hard en daardoor moeten koeien soms op stal worden gehouden om bijgevoerd te worden. ""Maar voor koeien is het met de warmte sowieso niet prettig om buiten te staan. Veel boeren laten de koeien nu ’s nachts de wei in"", aldus Van Dongen.
Boeren gebruiken het gras niet alleen om de koeien op te laten lopen, maar vullen normaal gesproken in de zomer de wintervoorraad aan. Door de beperkte grasgroei kan dat nu amper. ""Ik verwacht niet dat dat een enorm probleem oplevert"", zegt Van Dongen. ""De laatste jaren is de voorraad voer goed aangevuld en we moeten ook niet doen alsof dit nog nooit gebeurd is. Boeren weten dat dit hoort bij hun bedrijfsvoering.""
De droogte zorgt er ook voor dat veendijken natgehouden moeten worden. Met een dalende waterstand heeft dat niets te maken, maar doordat de zon en de warme wind de dijk uitdrogen, kunnen daar scheuren in komen. In Wilnis leidde dat in augustus 2003 tot een dijkdoorbraak. ""Daarvoor hebben we nooit met een dijkdoorbraak door uitdroging te maken gehad. Zelfs niet honderden jaren terug"", aldus Van Bladeren. ""Sindsdien houden we de kwaliteit van veenkades in de gaten.""
Om ervoor te zorgen dat het veen niet te veel gewicht door de droogte verliest, worden de veendijken preventief gesproeid. Volgens Van Bladeren is dat de beste oplossing, want al die dijken vervangen, ziet hij niet als optie. ""Dat gaat om honderden kilometers aan dijken, dat is een enorme investering. Bovendien zijn sommige kades ook moeilijk bereikbaar, waardoor ze niet kunnen worden vervangen.""
Om te voorkomen dat er scheuren in veendijken komen en daardoor doorbreken worden de dijken nat gehouden.
De natuur is door de langdurige droogte in een soort spaarstand gegaan. ""Het is nu wel even extreem, maar de natuur kan wel wat hebben"", zegt Bart Smit, boswachter van Staatsbosbeheer op de Veluwe. ""Bomen laten hun vrucht al vallen terwijl die nog niet ontwikkeld is. De dieren op de Veluwe weten feilloos de plekken te vinden waar water is. En als die zijn opgedroogd zoeken ze verder. Ze moeten nu wat spaarzamer met vocht omgaan.""
Voor wilde zwijnen die dit voorjaar laat zijn geboren, is het ""wel even pittig"", volgens Smit. ""Daar zie je dat nu natuurlijke selectie plaatsvindt. De zwakkere dieren redden het niet."" Staatsbosbeheer houdt de hoeveelheid water in natuurgebieden nauwlettend in de gaten. Ook zijn boswachters waakzaam als het gaat om natuurbranden, die door de droogte gemakkelijk ontstaan. ""De droogte zal zijn sporen nalaten, maar voor de rest valt het wel mee. De natuur is hier wel tegen opgewassen.""
Het KNMI voorspelt dat er pas eind volgende week weer kans op regen is, maar dat ook daarna de droogte niet direct is verdwenen. De drinkwatervoorziening zal door het droge weer niet in gevaar komen. ""Voor het drinkwater maken we gebruik van het diepe grondwater. Dat moet natuurlijk wel aangevuld worden, maar daar zit zo’n enorme sloot water in dat we in ieder geval genoeg drinkwater hebben voor deze zomer"", licht Verheijen toe.
Ook Van Vliet ziet nog geen reden voor echt grote zorgen. ""Het water in de Rijn staat lager dan normaal gesproken in juli, maar het is nog wel voldoende. Ook het waterpeil in de Maas is iets te laag, maar niet heel veel lager dan wat gebruikelijk is.""
Het water in de Maas staat iets te laag, maar niet heel veel lager dan normaal in juli.
De aanvoer van het water in de Rijn en de Maas is voor een groot deel afhankelijk van neerslag die in het buitenland valt. Het KNMI verwacht dat het in het Zwitserse Basel, een van de eerste grote plaatsen waar de Rijn doorstroomt, ""overwegend droog en aanhoudend warm"" blijft. Voor het Franse Verdun, waar de Maas doorstroomt, bestaat hetzelfde weerbeeld. ""We zien dat er net als in Nederland pas vanaf eind volgende week kans is op neerslag. Het gehele stroomgebied blijft dus nog lang lasthouden van de droogte.""
Als het water in de Rijn, waar de IJssel van aftakt, te laag komt te staan, wordt het waterpeil in het IJsselmeer en het Markermeer verhoogd. Die twee meren zijn een belangrijk reservoir voor het zoetwater in Nederland. In juni besloot minister Cora van Nieuwenhuizen (Infrastructuur en Waterstaat) al dat het waterpeil in de zomer niet meer op een vast niveau moet worden gehouden. Op die manier blijft er in drogere tijden, zoals nu, genoeg drinkwater beschikbaar.
Het KNMI verwacht dat het neerslagtekort tijdens de huidige droogteperiode zal oplopen tot gemiddeld boven de tweehonderd millimeter. Daarmee behoort de droogteperiode tot een van de droogste ooit en dat is dus een uitzonderlijke situatie. Dat kan aan het eind van deze eeuw zomaar anders zijn, voorspelt het KNMI. Helemaal zeker is het niet, daarvoor moeten meer modellen duidelijkheid geven over de opwarming van de aarde, maar volgens het KNMI geeft de huidige droogte ""een idee van de gemiddelde droogte die we in de toekomst kunnen verwachten als dit scenario uitkomt"".","['Sproeiverbod', 'Extra kosten', 'Koeien', 'Veendijken', 'Spaarstand', 'Drinkwater', 'Rijn en Maas']",,"['https://media.nu.nl/m/5xzxjtxadprv_wd854/droogte-in-nederland-houdt-aan-de-koeien-gaan-s-nachts-de-wei-in.jpg', 'https://media.nu.nl/m/j8xxcs1abaqh_std1024.jpg', 'https://media.nu.nl/m/i3pxsu2anjar_std1024.jpg', 'https://media.nu.nl/m/cpfxxfpan9fg_std1024.jpg']",True,True
13,50,Ouderenbond noemt Nationaal Hitteplan RIVM overdreven,NU,2018-07-24,Binnenland,https://www.nu.nl/binnenland/5380220/ouderenbond-noemt-nationaal-hitteplan-rivm-overdreven.html,"De kans is reëel dat er binnen een paar dagen sprake is van een officiële hittegolf. ... Natuurlijk zijn het voor een deel van Nederland open deuren, toch zullen ...","Gezondheidsinstituut RIVM overdrijft door na een paar warme zomerdagen meteen een hitteplan uit de kast te halen, zegt een woordvoerder van de seniorenorganisatie ANBO.
""Al die paniekverhalen. Het is toch logisch dat je vandaag geen winterjas aantrekt?"", stelt ze.
Het RIVM activeerde maandag het Nationaal Hitteplan, met tips en adviezen om koel te blijven tijdens de tropische dagen.
""Maar wat staat er nou eigenlijk in dat je nog niet wist? Dat je voldoende water moet drinken, goed moet smeren, de schaduw moet opzoeken en goed moet zorgen voor kwetsbare ouderen? Professionals in verzorgingstehuizen doen dat natuurlijk al lang. En ouderen hebben ook wel vaker warme zomers meegemaakt"", aldus de woordvoerder.
Zij vindt het ook overbodig dat het Rode Kruis dinsdag bij bejaardentehuizen langsgaat om ouderen op de risico's van de hitte te wijzen. ""Ik hoop dat ze mijn ouders van in de tachtig overslaan. Die gaan er vandaag lekker met de fiets op uit.""
Het Rijksinstituut voor Volksgezondheid en Milieu (RIVM) roept mensen op om extra goed voor kwetsbare mensen, zoals ouderen, chronisch zieken, mensen met overgewicht en mensen in verzorgingshuizen, te zorgen.
""Extra alertheid kan gezondheidsproblemen door het warme weer beperken. Ook de zonkracht is de komende dagen hoog. De huid kan dan binnen vijftien minuten verbranden"", waarschuwt het gezondheidsinstituut.
Het RIVM is het oneens met kritiek. Een woordvoerder wijst erop dat het hitteplan in 2007 is ingevoerd, naar aanleiding van het hoge aantal doden onder ouderen in voorgaande jaren. ''Jaarlijks overlijden er honderden ouderen aan de gevolgen van de hitte, vooral 85-plussers. Als het één week één graad warmer is dan normaal, dan sterven er dertig mensen extra'', stelt hij.
Volgens hem is er nu wel degelijk een groep kwetsbare ouderen die extra aandacht nodig heeft. ''Dat kunnen bijvoorbeeld mensen zijn die wat minder redzaam zijn, waarvan de mantelzorgers bijvoorbeeld nu op vakantie zijn. Niet voor iedereen is het prettig om deze temperaturen te ervaren''.
Door te communiceren over de warmte, komt er volgens het instituut meer bewustzijn over de gezondheidsrisico's.
Het KNMI heeft maandagmiddag code geel afgekondigd in verband met de aanhoudende hitte. De weercode houdt verband met het Nationaal Hitteplan. De maximumtemperaturen liggen maandag tussen 25 graden op de Wadden en 30 graden in het zuidoosten en dinsdag tussen 27 en 33 graden. In de nacht van maandag op dinsdag komt de minimumtemperatuur op veel plaatsen niet beneden de 17 graden, aldus het weerinstituut.
Volgens het RIVM zouden mensen lichamelijke inspanningen in de middag moeten beperken. Ook zouden ze de woning koel moeten houden met zonwering, ventilators of airconditioning. Daarnaast adviseert het RIVM om voldoende te drinken, dunne kleding te dragen en goed tegen de zon te beschermen.
De kans is reëel dat er binnen een paar dagen sprake is van een officiële hittegolf. Als het deze week tot een hittegolf komt, is dat de 25e sinds 1901. In dat jaar begon het KNMI met het bijhouden van weerstatistieken.
Volgens de richtlijnen is er sprake van een hittegolf bij een opeenvolging van minimaal vijf zomerse dagen (maximumtemperatuur 25 graden Celsius of hoger), waarvan er minimaal drie tropisch (maximumtemperatuur 30 graden of hoger) zijn. Die dagen moeten gemeten zijn in De Bilt, de vestigingsplaats van het KNMI.
De eerste gemeten hittegolf duurde van 8 tot en met 14 augustus 1911. De hoogste temperatuur toen was 33 graden. De langste hittegolven deden zich voor in 1975 en 1976 en duurden respectievelijk achttien en zeventien dagen.
Wil jij elke ochtend direct weten wat je 's nachts gemist hebt en wat er die dag gaat gebeuren? Abonneer je dan nu op onze Dit wordt het nieuws-nieuwsbrief!","['Rode Kruis', 'Overlijden', 'Code geel', 'Hittegolf']",,['https://media.nu.nl/m/x5cx8xhaky5x_wd854/ouderen-op-vakantie.jpg'],True,True
14,15,Warmterecord gebroken op vijftien meetplekken in ...,NU,2018-07-26,Binnenland,https://www.nu.nl/binnenland/5385326/warmterecord-gebroken-vijftien-meetplekken-in-nederland.html,Hittegolf. In De Bilt werd donderdag om 11.20 uur 30 graden gemeten. Sinds dat moment is er officieel sprake van een hittegolf in Nederland. Om van ...,"De temperatuur is donderdag op veel plekken tot ongekende hoogte gestegen. Op vijftien weerstations is er een nieuw warmterecord gezet.
In Arcen (Noord-Limburg) werd het met 38,2 graden Celcius het warmst. In Maastricht werd het op 2 juli 2015 ook zo warm. Het is niet de hoogste gemeten temperatuur in Nederland ooit. Zo was het op 27 juni 1947 38,4 graden in Maastricht. 23 augustus 1944 was de warmste dag ooit, het werd toen 38,6 graden in Warnsveld.
Op Terschelling is het oude record met het grootste verschil van 1,6 graden gebroken. Het kleinste verschil is gemeten in Arcen en Hupsel. Op beide plekken werd het 0,2 graden warmer dan het vorige record.
In totaal zijn er 33 weerstations van het KNMI in Nederland. Op 23 daarvan is donderdag een temperatuur van 35 graden of hoger gemeten.
""Een combinate van factoren zorgt ervoor dat het zo heet is op het moment"", vertelt een woordvoerder van Weerplaza. ""Ten eerste is het al een lange periode warm (25 tot 30 graden), waardoor ook de bodem is opgewarmd. Sinds eind juni is het onafgebroken 25 graden of meer geweest op verschillende plekken in Nederland. Maar daarvoor was het ook al enkele perioden relatief warm.""
""Daarnaast is de warmere lucht nu ook hoger in de atmosfeer terechtgekomen. Op anderhalve kilometer hoogte was het donderdag 19 graden"", aldus de woordvoerder.
""Bovendien hadden we de laatste tijd een strakke oostenwind. Hierdoor heeft de Noordzee geen enkele invloed meer gehad op het weerbeeld. Normaal heeft dit een dempende werking op de temperatuur"", legt de woordvoerder verder uit.
Op enkele snelwegen heeft het asfalt schade opgelopen door de hoge temperaturen. Rijkswaterstaat voert onder meer spoedreparaties uit op de A16 bij Dordrecht, waardoor de rechter tunnelbuis van de Drechttunnel is afgesloten, en op de A58 bij de Vlaketunnel in Zeeland.
Richting Vlissingen is de tunnel in de nacht van donderdag op vrijdag afgesloten omdat het asfalt een stukje omhoog is gekomen. Verkeer kan via de parallelweg rijden, aldus de ANWB. Naast de tunnel ligt een N-weg met een brug over het Kanaal door Zuid-Beveland.
Eerder op de avond werd al een deel van de N7, de zuidelijke ringweg van Groningen, afgesloten vanwege hitteschade. Een asfaltvoeg in de weg smolt en kwam deels omhoog. Vooral voor motorrijders kan dat gevaarlijk zijn, aldus Rijkswaterstaat.
Volgens de wegbeheerder vallen de problemen door asfaltschade op snelwegen over het algemeen mee.
In De Bilt werd donderdag om 11.20 uur 30 graden gemeten. Sinds dat moment is er officieel sprake van een hittegolf in Nederland. Om van een hittegolf te spreken, moet het in De Bilt vijf dagen achter elkaar 25 graden of warmer zijn en moet de temperatuur drie van de vijf dagen minimaal de 30 graden bereiken.
Omdat de temperatuur in De Bilt al sinds 15 juli minimaal 25 graden is, houdt de hittegolf nu al twaalf dagen aan. Er waren slechts vijf hittegolven die langer duurden.
Het RIVM stelde begin deze week het Nationaal Hitteplan in. Het riep op goed op kwetsbare groepen als ouderen te letten, voldoende te drinken en veel in de schaduw te blijven.
Vrijdag wordt het opnieuw erg heet in Nederland, met maxima tussen de 32 en 36 graden. De kans op een onweersbui is wel iets kleiner dan op donderdag. Zaterdag trekt er een buienstoring over het land van west naar oost. Daardoor wordt het een stuk koeler.","['Oorzaak', 'Asfalt', 'Hittegolf', 'Weekend']",,"['https://media.nu.nl/m/n4pxe57agz93_wd854/ringstaartmaki.jpg', 'https://media.nu.nl/m/rp8x91vahgut_std1024/weer-26-juli.jpg']",True,True
15,98,Drukte bij de ijsmakers: 'Het is niet leuk om nee te verkopen',NU,2018-07-27,Economie,https://www.nu.nl/economie/5386949/drukte-bij-ijsmakers-het-niet-leuk-nee-verkopen.html,Door de hittegolf stijgt de vraag naar ijsjes sterker dan de fabrikanten ... Unilever ontziet houders Britse aandelen tot Nederland dividendbelasting schrapt.,"Door de hittegolf stijgt de vraag naar ijsjes sterker dan de fabrikanten aankunnen. De afgelopen week waren de schappen in de supermarkt vaak in de middag al leeg. IJsfabrikanten doen wat ze kunnen.
Bij ijsfabriek Dedert IJs in Roermond is het aanpoten. Het concern is een van de grootste producenten van water- en fruitijsjes zoals dubbellikkers en Fruitini voor huismerken. De laatste vier tot vijf weken zijn de magazijnen bij het bedrijf al leeg.
""Dus wat we nu doen, is vooral de orders produceren zoals die binnenkomen. En zelfs die kunnen we niet helemaal leveren"", aldus Yurda Peeters, manager inkoop en verkoop bij het concern. Noodgedwongen moet het bedrijf korten op alle orders.
""Daar zijn we natuurlijk niet blij mee, maar niemand had dit kunnen voorzien. Mensen zeggen dat je blij moet zijn, maar het is niet leuk om nee te verkopen.""
Ze vertelt dat de fabriek capaciteittekort heeft. ""Ook al hadden we heel veel voorraad gehad, dan waren wij daar alsnog doorheen geweest.""
Met 150 seizoensmedewerkers en 45 man vast personeel wordt nu 24 uur per dag, zes dagen per week geproduceerd. Elke dag gaan er ongeveer een miljoen ijsjes uit. En Peeters verwacht dat dit nog wel even door kan gaan. ""Je moet in ieder geval zorgen dat die voorraad weer aangevuld wordt.""
En dat is lastig, beaamt Unilever. De producent van bekende ijsjes zoals Calippo en Magnum heeft moeite de schappen vol te houden. ""De ijsjes gaan zo enorm hard dat de aanvoer die ‘s ochtends bij de supermarkt binnenkomt, er voor het einde van de ochtend vaak alweer uit is"", vertelt woordvoerder Freek Bracke.
De OLA-fabrieken in Europa draaien volgens hem ""op volle toeren"". ""We houden altijd rekening met onverwacht mooi weer en hebben in het begin van het seizoen al extra veel ijsjes geproduceerd. Maar zelfs dat is te weinig om de schappen gevuld te houden.""
Hij vertelt dat er vooral veel vraag is naar waterijsjes zoals raketjes, Festini en Calippo. ""Wat we normaal in een maand verkopen, wordt nu in een week afgenomen"", zegt hij. ""Hoe warmer het wordt, hoe meer ijsliefhebbers kiezen voor de lichtere en meer fruitige smaken ten opzichte van zwaardere smaken als chocolade.""",['Op volle toeren'],,['https://media.nu.nl/m/lmhxdgca7m4c_wd854/ijsjes-eten-in-utrecht.jpg'],True,True
16,57,Weerbericht: Temperaturen weer omhoog na regenachtige ...,NU,2018-07-29,Binnenland,https://www.nu.nl/binnenland/5388548/weerbericht-temperaturen-weer-omhoog-regenachtige-dag.html,"De temperaturen in Nederland stijgen zondag weer, nadat regen en wind zaterdag voor een frissere dag zorgden ... Landelijke hittegolf tot een einde gekomen.","De temperaturen in Nederland stijgen zondag weer, nadat regen en wind zaterdag voor een frissere dag zorgden. Toch blijft het in grote delen van het land bewolkt.
Zaterdag zorgde voor verfrissing na een tropische week met meerdere dagen boven de 30 graden. Zondag wordt het maximaal tussen de 25 en 28 graden Celsius. De hoogste temperaturen worden in het oosten gemeten, aan de kust is het een aantal graden kouder.
In de ochtend is het erg zonnig. Later op de dag komen er meer stapelwolken en kan het op sommige plekken gaan regenen. In het oosten bij Drenthe en Overijssel is de kans op wat regen het grootst, al kan het ook gewoon droog blijven.
In de nacht van zondag op maandag blijft het erg warm. Het wordt niet kouder dan 20 graden. Maandag blijft het weer hetzelfde als zondag, warm en zonnig met kans op stapelwolken.
Het is volop zomer in het zuiden van Europa. In Bretagne en Normandië in Frankrijk kan het wel gaan regenen. In het noorden van Italië kunnen aan het einde van de middag en in de avond enkele buien voorkomen, net als in Griekenland en landinwaarts op de Balkan.
Deze buien kunnen gepaard gaan met hagel, windstoten en veel regen in korte tijd, wat zeer lokaal voor overlast kan zorgen.
In Portugal en Spanje schijnt de zon daarentegen volop. De temperaturen liggen op veel plaatsen in het zuiden van Europa boven de 30 graden, het is het warmst in het binnenland van Spanje, in Italië en in het zuiden van Turkije.
Wil jij elke ochtend direct weten wat je 's nachts gemist hebt en wat er die dag gaat gebeuren? Abonneer je dan nu op onze Dit wordt het nieuws-nieuwsbrief!",['Het weer op vakantie'],,['https://media.nu.nl/m/bc7x0llaff9h_wd854/strand-scheveningen.jpg'],True,True
17,22,Is droogte onze toekomst? 'Pas in 2060 is een zomer als ...,NU,2018-08-03,Nuweekend,https://www.nu.nl/weekend/5397083/droogte-toekomst-pas-in-2060-zomer-als-normaal.html,... hittegolf ooit. Nederland zucht onder een hete en droge zomer. Gaan we in de toekomst vaker zulke zomers krijgen en hoe moeten we daar dan mee omgaan?,"Het neerslagtekort is in de afgelopen maanden bijna tot recordhoogte opgelopen en in het Gelderse Deelen en het Brabantse Gilzen-Rijen is sprake van de langste regionale hittegolf ooit. Nederland zucht onder een hete en droge zomer. Gaan we in de toekomst vaker zulke zomers krijgen en hoe moeten we daar dan mee omgaan?
Toen Nederlanders zich nog totaal niet druk maakten over maandenlange droogte en de gevolgen van de klimaatverandering nog amper merkten, deed de aan de Universiteit Utrecht verbonden hydroloog Niko Wanders al onderzoek naar de gevolgen van droogte. Hij werd in die tijd soms wat vreemd aangekeken als hij uitlegde wat voor onderzoek hij deed, want Nederland was toch vooral het koude kikkerlandje waar het meer dan genoeg regende? Maar inmiddels is zijn onderzoek relevanter dan ooit.
Wanders schiet in de lach als hij met de relevantie geconfronteerd wordt, om er direct aan toe te voegen dat hij niet blij is met de aanhoudende droogte. Als onderzoeker wellicht wel. ""Maar ik weet ook hoeveel mensen het moeilijk hebben door de droogte.""
Een droogte zoals Nederland die nu kent wordt door de klimaatverandering in de toekomst niet normaal, legt hij uit. ""Maar het wordt wel twee tot vier keer waarschijnlijker. Er wordt tijdens deze periode veel naar het jaar 1976 gekeken, toen het neerslagtekort tot een recordhoogte steeg, dus laten we zeggen dat zoiets voorheen eens in de veertig jaar voorkwam. In de toekomst krijgen we vaker met dit soort condities te maken. Dan komt een zomer als deze eens in de tien tot twintig jaar voor.""
Zo droog als deze zomer zal het in de toekomst dus niet altijd worden, maar volgens Wanders is er in de toekomst op elke vierkante meter een emmer minder water beschikbaar. ""Dat is 10 kuub per hectare grond, wat een halve vrachtwagen is. Over heel Nederland gezien gaat dat om een aanzienlijke hoeveelheid.""
""En het water dat vanuit de bergen via de Rijn ons land bereikt, komt eerder. Er komt een verschuiving in wanneer we water willen hebben en wanneer we water krijgen. Nu komt het meeste smeltwater in mei en juni en hebben we de grootste vraag naar water in juli en augustus. Maar de aanvoer van water zal vroeger komen.""
Daarnaast worden de buien die in Nederland vallen heftiger. ""Het kan zo zijn dat er uit een bui 80 millimeter valt en dan drie weken niks"", zegt Judith Klostermann, klimaatonderzoeker van Wageningen Research. ""In die extreem natte periodes moeten we water gaan vasthouden en niet direct afvoeren naar zee.""
De buien die in Nederland vallen worden heftiger. (ANP)
Dat vasthouden van water kan in het IJsselmeer, dat als waterreservoir voor een groot deel van Nederland fungeert. Cora van Nieuwenhuizen, minister van Infrastructuur en Milieu, besloot in juni al dat het waterpeil in de zomer verhoogd mag worden. Op die manier zit er meer water in het IJsselmeer en is er dus meer beschikbaar in droge periodes.
Maar volgens Klostermann is dat nog niet voldoende. ""Het gaat daar niet alleen om. Je kunt wel een bak water maken, maar hoe komt die bak water van A naar B? We kunnen goed plassen maken, maar daar zit nog geen irrigatiestructuur bij. In landen die gewend zijn aan de droogte, liggen daar ook al kanaaltjes met sluisjes en klepjes bij om het water door te laten. Dat moet Nederland aan die grote meren en plassen koppelen.""
Nederland behoort tot de mondiale top als het om een overschot aan water gaat. ""Op het gebied van dijken die ons beschermen tegen overstromingen zijn we de beste ter wereld, maar als het gaat om droogte zijn we dat niet. In landen als de Verenigde Staten en Spanje richten hele centra zich op droogte"", constateert Wanders. ""We moeten het ambiëren om ook op het gebied van droogte en verzilting tot de top te horen. We kunnen een mooie inhaalslag maken.""
Naast dat de intensiteit van buien verandert, worden de zomers ook warmer. Die opwarming van de aarde is volgens het KNMI al even aan de gang. ""De maximumtemperatuur van hittegolven ligt nu al 3 graden hoger dan een eeuw geleden. Die stijging blijft doorgaan totdat de CO2-concentraties constant blijven doordat er dan netto geen uitstoot van CO2 meer is"", zegt Geert Jan van Oldenborgh, klimaatonderzoeker van het KNMI.
Volgens Van Oldenborgh laten klimaatmodellen ""een behoorlijke spreiding"" zien over hoe de toekomstige zomers in Nederland eruit gaan zien. ""Op basis daarvan hebben we twee scenario's gemaakt met meer oostenwind, waardoor het zonniger en droger wordt in Nederland. De andere twee scenario's laten dat niet zien, maar de hittegolven worden in ieder geval extremer.""
Om de warmte goed te kunnen weerstaan, moeten er in Nederland aanpassingen worden gedaan. Om te beginnen moet er meer ruimte komen voor groen, vindt Klostermann. ""Veel mensen hebben hun tuin vol met tegels liggen. Dat zorgt voor een zogeheten hitte-eiland. Tegels nemen de warmte op en stralen die 's nachts ook uit. Bomen zorgen voor schaduw en samen met planten zorgen ze ook voor verdamping. Die verdamping zorgt ook verkoeling, doordat de energie niet in warmte wordt omgezet.""
Daarnaast moeten huizen op een andere manier gebouwd worden, vindt Klostermann. ""De woningen in Nederland zijn nu niet gebouwd op het tegenhouden en laten ontsnappen van de hitte. Onze huizen zijn gebouwd op de winter: zo veel mogelijk warmte inlaten en zo weinig mogelijk kwijtraken. Daar moeten architecten echt beter over nadenken. Glas is binnen de architectuur nu veel in de mode, maar daardoor zijn gebouwen allemaal broeikassen.""
Volgens Klostermann zijn airco's ook niet de oplossing. ""Daarmee versterk je het wereldwijde broeikaseffect alleen maar, want door het hoge energieverbruik produceert een airco netto meer warmte.""
De klimaatonderzoeker denkt dan ook dat het beter is om een voorbeeld te nemen aan landen als Spanje en Italië. ""Daar laten de huizen weinig warmte in. De buitenkant is wit of lichtgeel en de ramen zijn klein met luiken ervoor. Die luiken gaan dicht in de middag om nog meer warmte tegen te houden. In die landen bouwen ze hittebestendiger dan in Nederland.""
Klostermann vindt ook dat de landbouw op zoek moet naar andere gewassen om te verbouwen. ""Bijvoorbeeld aardappels die beter tegen verzilting kunnen. Ze bestaan allemaal al wel, maar boeren moeten op zoek naar de gewassen die het meest geschikt zijn voor het nieuwe klimaat.""
De klimaatverandering zorgt er op het noordelijk halfrond voor dat het poolklimaat steeds verder wordt teruggedrongen en dat tropische temperaturen richting het noorden verschuiven. Dat betekent dus ook een warmer Nederland, besluit Van Oldenborgh. ""Als de klimaatverandering heftig doorzet, krijgen we in Nederland het klimaat zoals dat nu in het zuidwesten van Frankrijk heerst. We kunnen het vergelijken met een stad als Bordeaux. Maar pas in 2060 wordt een zomer zoals we die op dit moment beleven normaal in Nederland.""","['Per vierkante meter een emmer minder water beschikbaar', 'Hoe komt water van A naar B?', 'Hittegolven al 3 graden warmer dan eeuw geleden', 'Nederland moet maatregelen tegen de warmte treffen', 'Neem een voorbeeld aan Spanje en Italië']",,"['https://media.nu.nl/m/s39xub4am0x0_wd854/is-droogte-onze-toekomst-pas-in-2060-is-een-zomer-als-deze-normaal.jpg', 'https://media.nu.nl/m/51ix4nmahaj0_std1024.jpg']",True,True
18,81,Droogte kan genadeklap zijn voor kwetsbare flora en fauna,NU,2018-08-24,Nuweekend,https://www.nu.nl/weekend/5429783/droogte-kan-genadeklap-kwetsbare-flora-en-fauna.html,"Tijdens een hittegolf ligt het sterftecijfer wat hoger. ... Rond 1900 kwam dat plantje op honderden plaatsen in Nederland voor, maar in 1976 nog maar op een paar ...","Na een droge en hete zomer is het iets meer gaan regenen. De vergeelde graslanden en verschrompelde blaadjes aan bomen laten zien dat de natuur snakt naar water. Hoe groot is de schade die de droogte aan de natuur heeft aangericht? En is dat nog wel te herstellen?
""Ik maak me vooral zorgen om kwetsbare flora en fauna"", zegt David Kleijn, professor plantenecologie aan de Wageningen Universiteit. ""De meeste planten die nu zijn doodgegaan zullen zich wel herstellen, want de natuur is veerkrachtig. Maar om kleine populaties maak ik me wel zorgen. Daarvoor zou de droogte de genadeklap kunnen zijn.""
Over bomen die massaal doodgaan, maakt Kleijn zich niet zoveel zorgen. ""Er zullen er misschien wat meer doodgaan, maar dat is net als bij mensen. Tijdens een hittegolf ligt het sterftecijfer wat hoger. Over het algemeen kan de natuur hier goed mee omgaan. De meeste soorten zijn een miljoen jaar oud, het is niet de eerste keer dat ze met droogte te maken krijgen.""
Rein Zwaan, boswachter van Staatsbosbeheer in Utrecht, maakt zich ook het minste zorgen om de bomen. ""Soorten die ondiep wortelen, zoals de beuk, hebben hun blaadjes vroeg laten vallen, maar de bomen die hun wortels verder in de grond hebben zitten, kunnen in droge periodes nog wel bij dieper grondwater komen.""
Zwaan ziet dat vooral de ""onderste etage"" van het bos en andere natuurgebieden is doodgegaan door de droogte. ""De heide wortelt ondiep en heeft dus niet genoeg water kunnen krijgen. Ook de lijsterbessen hebben het heel slecht.""
Volgens Zwaan laten de eiken en beuken hun vruchten nu al vallen om daar niet te veel water aan te verspillen. ""Dat is heel vroeg, want normaal is dat pas in oktober. Doordat de eikels en beukennootjes niet voldoende konden groeien, zijn ze ook heel klein.""
Het is de vraag of er voldoende eikels vallen om bijvoorbeeld wilde zwijnen allemaal te kunnen voeden, zegt Zwaan. ""Die zullen het niet best hebben. Ook doordat er door de droogte weinig grassen aanwezig zijn in het bos. Zwijnen eten ook van besdragende struiken, maar die zijn ook verdroogd.""
""Ik heb veel zwijnen rond zien lopen die er graatmager uitzien. Het wordt spannend of ze genoeg kunnen eten om de winter door te komen"", vertelt Hugh Jansman, ecoloog van de Wageningen Universiteit. ""Veel biggen zijn al gesneuveld door voedselgebrek.""
Door een gebrek aan water lijkt het soms al herfst. (ANP)
Een ander dier dat onder de droogte lijdt, is de das. Dassen leven onder meer van regenwormen en kevers. Doordat de bovenste laag van grond droog is geworden, kruipen regenwormen dieper de grond in. Andere insecten zijn door de droogte doodgegaan. ""Met name jonge dassen hebben het heel moeilijk"", zegt Zwaan. ""Ze gaan normaal gesproken 's nachts op zoek naar voedsel, maar ik heb nu al verschillende meldingen gekregen van dassen die overdag gezien zijn. Dat gebeurt normaal gesproken echt nooit. Om voedsel te vinden, moeten ze ook meer lopen, wat de kans op een aanrijding met een auto vergroot.""
Herten die deze zomer zijn geboren, zullen de rest van hun leven de gevolgen van de droge zomer merken, denkt Jansman. ""Ze hebben nu een groeiachterstand en die lopen ze de rest van hun leven niet meer in. Voor de mannelijke kalfjes geldt dat hoe groter ze de winter doorkomen in hun eerste levensjaar, des te beter ze kunnen meedoen in de bronsttijd als ze zes jaar zijn. Ik denk zelf dat de lichting mannelijke hertenkalveren van dit jaar in de toekomst niet mee gaat doen aan de paring. Maar de kalveren van vorig jaar doen dat wel. Geen ramp, want uiteindelijk gaat het erom dat de sterkste dieren hun genen doorgeven en er zit altijd wel een slechte lichting tussen.""
Deze ene zomer heeft volgens Jansman dus geen gevolgen voor de sterkte van de hertenpopulatie op bijvoorbeeld de Veluwe. ""Maar het KNMI heeft voorspeld dat de komende zomers gaan lijken op die van dit jaar. Dat zou kunnen betekenen dat we een slag lichtere herten krijgen in Nederland. De mannelijke herten zullen dan minder imposant zijn. In de Oostvaardersplassen hebben we dat ook gezien. Herten begonnen daar met enorme geweien, maar toen de populatie groeide en de concurrentie dus heviger werd, leidde dat tot een mindere conditie. Daardoor hebben de mannetjes een kleiner gewei gekregen.""
Jansman verwacht dat deze lichting herten minder imposant zal zijn. (ANP)
Op de hoge zandgronden in Drenthe en Overijssel zijn de gevolgen van de droogte op de hoogvenen ook goed te merken. ""Die gebieden worden uitsluitend nat gehouden door neerslagwater"", zegt Wiebe Borren, hydroloog van Natuurmonumenten. ""Als daar een gebrek aan is, kunnen we niks doen. We kunnen niet water van andere plekken halen.""
""Als het veen uitdroogt, breekt het af en ontstaat er CO2. Dat komt in de atmosfeer terecht en dan zijn we het kwijt"", legt Borren uit. ""Hoogveen is zeldzaam in Nederland. Duizend jaar geleden hadden we er voldoende van, maar we hebben het ontgonnen en gebruikt om onze welvaart op te bouwen. Nu zijn er nog wat restanten en die proberen we te behouden. Er komen unieke dieren en planten in voor.""
Volgens Borren is het ""moeilijk om nu al te zeggen of er veen verdwenen is door de droogte"". Wel heeft hij in veengebieden gezien dat het waterpeil met 40 centimeter is gezakt en dat daardoor veenpollen boven het water uitsteken. ""Mijn inschatting is dat het door de droogte wel gaat verdwijnen. En dan komt het niet meer terug"", aldus Borren.
Beeksystemen in Noord-Brabant en Overijssel zijn voorbeelden van andere systemen die onder de droogte te lijden hebben gehad. Net als de hoogvenen, liggen die beken in hogere gebieden. Dalende grondwaterstanden hebben ertoe geleid dat die beken droog zijn komen te staan.
Zeldzame vissoorten als de beekprik zijn gevangen en overgeplaatst naar plekken waar nog wel genoeg water is. ""Dat gaat dan om bepaalde dieren die groot genoeg zijn om gevangen te worden. Kleinere organismen hebben waarschijnlijk ook een klap gekregen. Wat voor gevolgen dat heeft, weten we nog niet precies.""
Door dalende grondwaterstanden staan beken droog. (ANP)
De voorspelling dat de zomers in Nederland in de toekomst droger worden, moet leiden tot een ""betere inrichting van de waterhuishouding"", vindt Herman van Dam, zelfstandig hydrobioloog. Hij deed onderzoek naar de schade die de droogte van 1976 aan de natuur aanrichtte. Dat jaar staat te boek als het droogste jaar ooit.
""De waterlobelia is een plantje wat na de droogte van dat jaar bijna de genadeklap kreeg. Rond 1900 kwam dat plantje op honderden plaatsen in Nederland voor, maar in 1976 nog maar op een paar locaties. Na de droogte stond de waterlobelia nog maar op een paar plekken. Met subsidie van de overheid zijn toen vennen uitgebaggerd en daardoor is het plantje gered"", aldus Van Dam.
Dat soort maatregelen moeten nu weer genomen worden om te voorkomen dat zeldzame soorten verdwijnen uit Nederland, vindt Van Dam. ""Rond natuurgebieden moeten uitgebreide bufferzones van water komen. Daarnaast moet de landbouw in zijn geheel duurzamer worden. Alleen op die manier kan de diversiteit in de natuur ook na droogte gewaarborgd blijven.""","['Onderste etage van natuur gaat dood', 'Dassen zoeken nu ook overdag naar voedsel', 'Deel van hoogveen gaat verdwijnen', 'Beken zijn droog komen te staan', ""'Rond natuurgebieden moeten bufferzones van water komen'""]",,"['https://media.nu.nl/m/uqxx3szaplb3_wd854/droogte-kan-genadeklap-zijn-voor-kwetsbare-flora-en-fauna.jpg', 'https://media.nu.nl/m/vuvxm0ya51nb_std1024.jpg', 'https://media.nu.nl/m/owgxogiaec10_std1024.jpg', 'https://media.nu.nl/m/8sgx641a7wnu_std1024.jpg']",True,True
19,68,Smeltend ijs in het nieuws: is klimaatverandering aan ...,NU,2019-06-21,Nuweekend,https://www.nu.nl/weekend/5947491/smeltend-ijs-in-het-nieuws-is-klimaatverandering-aan-het-versnellen.html,Groenland heeft nu eigenlijk een soort 'Arctische hittegolf' – en die wordt ... Nederland dus ook. En daar moet niet over worden geklaagd. Als een land als ...,"De Himalaya, Antarctica, Groenland en de Arctische toendra – over alle grote landijsmassa’s kwam afgelopen week slecht nieuws. We vatten het hier nog even kort samen, en proberen beter te snappen wat er aan de hand is.
Er was in veel media een hoop over te lezen: ijssmelt – en dan vooral uitzonderlijk snelle ijssmelt. Ten eerste Groenland, dat momenteel kampt met zeer hoge temperaturen. Een foto van een Deense onderzoeker op een hondenslee ging de wereld rond, en bereikte bijvoorbeeld CNN.
De dieren staan op de foto enkeldiep in het smeltwater. Onder dat smeltwater bevond zich nog een laag zee-ijs – een bevroren fjord langs de uiterste noordwestrand van Groenland. De luchttemperatuur: 17 graden boven nul – 13 graden warmer dan ‘normaal’ in juni. Als resultaat smolt die dag naar schatting 2 miljard ton ijs.
Sledehonden in een dikke laag smeltwater bij een bevroren fjord langs Groenland. (Foto: Steffen Olsen)
Het is een dramatische foto, maar eigenlijk zegt het nieuws op zichzelf niet zo heel veel. Het is een momentopname. Overal op aarde geldt dat het soms bovengemiddeld warm en soms ondergemiddeld koud is. Groenland heeft nu eigenlijk een soort ‘Arctische hittegolf’ – en die wordt deels veroorzaakt door luchtdrukgebieden die zorgen voor een (tijdelijke) zuidelijke aanvoer van warme lucht.
Het andere ijsnieuws is wat dat betreft van een andere orde – want die geven structurele veranderingen weer: in Canada, Antarctica en de Himalaya.Het oceaanwater rond Antarctica warmt sneller op dan gedacht, zo melden Britse onderzoekers. Dit komt door een toename van de winden die rond de Zuidpool waaien (deels door klimaatverandering), waardoor meer warmte uit de atmosfeer in het oceaanwater rond de ijskap wordt opgenomen. Slecht nieuws, want een snellere oceaanopwarming rond Antarctica leidt tot versnelling van het ijsverlies en daarmee ook van de mondiale zeespiegelstijging.Ook uit Canada kwam nieuws van versnellende ijssmelt: het ontdooien van de permafrost van de toendra, een ijslaag in de bodem rond de Noordpool gaat er sneller dan gedacht. Aanzienlijk sneller: zeventig jaar – zo meldt de Britse krant The Guardian op basis van een nieuw onderzoek in vakblad Geophysical Research Letters. Bij het ontdooien van de permafrost komt methaan vrij, een krachtig broeikasgas dat de volledige mondiale opwarming weer kan versnellen.En dan zijn er nog de gletsjers in de Himalaya, soms aangeduid als ‘de derde pool’ – na Groenland en Antarctica ’s werelds grootste landijsmassa. Ook deze gletsjers smelten als gevolg van de mondiale opwarming. Het nieuws is ook hier dat dit ijsverlies versnelt: sinds het jaar 2000 hebben de gletsjers in de Himalaya tweemaal zo veel ijs verloren als in de 25 jaar daarvoor. En in totaal is inmiddels al een kwart van het ijs op de toppen van ‘s werelds hoogste bergketen weggesmolten, zo schrijft een Amerikaans onderzoeksteam in een subblad van Science.
Voor wie het klimaatonderzoek goed volgt, is het nieuws uit de Himalaya en uit Canada niet eens zo verrassend. Rondom grote sneeuw- en ijsoppervlakten treedt namelijk vaak een uitvergroting van de gemiddelde temperatuurstijging op. Dat komt onder andere doordat de lichte kleur van sneeuw en ijs veel zonlicht terugkaatst naar de ruimte. Smelt het ijs, dan wordt het oppervlak donkerder, en wordt meer zonlicht omgezet in warmte, zoals een donkere auto warmer wordt in de zon dan een witte. Hierdoor smelt ter plekke ook weer meer ijs: een vicieuze cirkel. Zo zijn er rond ijskappen en gebergtegletsjers ook andere mechanismen die de opwarming versnellen.
Als gevolg stijgt de temperatuur in het Noordpoolgebied elke tien jaar ruim 0,4 graden, twee à drie keer zo snel als wereldgemiddeld. Deze uitvergroting is vooral het gevolg van de zelfversnellende ‘feedbacks’, die lokaal dus veel invloed hebben.
Maar omdat het gaat om complexe, lokale processen, zijn deze tot nog toe niet volwaardig geïntegreerd in de mondiale klimaatmodellen, die het effect van stijgende concentraties broeikasgassen omrekenen naar onder andere verwachte temperatuur- en zeespiegelstijging.
Klimaatmodellen worden door wetenschappers ondertussen wel steeds verder verfijnd. Zo is de verwachting dat het effect van dergelijke ijsfeedbacks in toekomstige IPCC-rapporten beter zal worden meegewogen.
Zijn de oudere generatie klimaatmodellen dan veel te voorzichtig? Dat valt waarschijnlijk mee. Uit analyse van Carbon Brief (een expertsite die wordt geschreven door klimaatwetenschappers) blijkt dat klimaatmodellen van enkele decennia oud tot nog toe de waargenomen opwarming behoorlijk nauwkeurig hebben voorspeld. Wel is er een tendens dat de nieuwste generatie klimaatmodellen uitgaan van een wat hogere ‘klimaatgevoeligheid’ – dat is een maat voor de verwachte opwarming bij een verdubbeling van de CO2-concentratie.
In het laatste IPCC-rapport ligt de spreiding tussen 1,5 en 4,5 graden. Volgens de nieuwste modellen is dat eerder 3 tot misschien wel 6 graden. Maar zoals altijd in de wetenschap: er blijven onzekerheidsmarges bestaan, en cijfers zijn zelden definitief.
Tot slot toch nog even terug naar die Groenlandse ijskap. Hoe gaat het daar nou echt mee? Voor wie dat wil weten is het ook hier het beste om te kijken naar de trend – de ontwikkeling van de volledige ijskap, de gemiddelde temperaturen, de gemiddelde ijsbalans, en dat over een langere tijd. Goede bronnen voor dat overzicht zijn het Amerikaanse National Snow and Ice Data Center (NSIDC) en NASA – die de ijsvolumes op Groenland zeer nauwkeurig in de gaten houden met behulp van satellieten.
Afname van het ijsvolume op Groenland sinds 2002. Gemiddeld verliest de ijskap 286 miljard ton ijs per jaar. De zomers van 2018 en 2019 staan hier niet op. (Bron: NASA)En die satellieten geven inderdaad een zorgwekkend beeld, omdat de Groenlandse ijskap nu al jaar na jaar netto massa verliest. Dat betekent dat deze ijskap niet langer in evenwicht is met het huidige klimaat, terwijl het in de komende decennia boven Groenland alleen nog maar warmer gaat worden.Recent onderzoek van onder andere de Universiteit Utrecht dat gepubliceerd werd in Nature waarschuwt dan ook voor zogeheten ‘kantelpunten’ in deze opwarming boven Groenland, net als een recent rapport van het IPCC. De grenswaarde voor onomkeerbare afsmelting van Groenland? Mogelijk zo laag als 1,6 graden wereldgemiddelde opwarming. De lucht boven Groenland zal dan 3 of 4 graden warmer worden – waardoor de kilometersdikke ijskap vanaf het oppervlak smelt en steeds lager komt te liggen. Aangezien lucht op lagere hoogte warmer is, komt het ijsoppervlak zo in steeds warmere luchtlagen terecht, waardoor ook hier het ijsverlies zichzelf kan gaan versnellen.","['Van een moment, naar een trend: ander klimaatnieuws', 'Versnelde ijssmelt (nog) niet in modellen', 'Oude versus nieuwe modellen', 'Hoe zit het dan echt met Groenland?']",,"['https://media.nu.nl/m/uw9xmtlaaywz_wd854/groendland.jpg', 'https://media.nu.nl/m/uw9xmtlaaywz_std1024/groendland.jpg', 'https://media.nu.nl/m/f7xxkjpacu7b_std1024/groendland.jpg']",True,True
20,24,Komende week grote kans op hittegolf in zuiden en oosten,NU,2019-06-21,Binnenland,https://www.nu.nl/binnenland/5946867/komende-week-grote-kans-op-hittegolf-in-zuiden-en-oosten.html,"Het zou voor het eerst dit jaar zijn dat in sommige delen van Nederland sprake is van een hittegolf. Dit gebeurt dan eerder in het jaar dan in 2018, aldus ...","De kans is groot dat de eerste regionale hittegolf van 2019 zich de komende week in Twente en Limburg aandient. Er worden temperaturen van tussen de 30 en 35 graden verwacht. In de kustprovincies wordt het na woensdag weer kouder.
""Zaterdag wordt in Limburg al de 30 graden aangetikt"", voorspelt meteoroloog Ben Lankamp van Weerplaza. ""De dagen daarna krijgt het hele land te maken met heet tot extreem heet weer. In Limburg stijgt het kwik na het weekend zelfs voorbij de 35 graden.""
De hitte houdt enkele dagen aan. Ook het KNMI verwacht temperaturen van tussen de 29 en 34 graden op woensdag. Bij een hittegolf moet de temperatuur vijf dagen achtereen boven de 25 graden uitkomen. Bij drie dagen daarvan moet de 30 graden worden gepasseerd.
De kans dat dit gebeurt in het zuiden van Nederland is groter dan 70 procent, stelt Weerplaza. ""Maar er zijn grote verschillen tussen het zuiden en de kustprovincies"", waarschuwt Lankamp.
""Het noorden en Noord- en Zuid-Holland krijgen vanaf woensdag te maken met een koude noordelijke wind. Daar zakken de temperaturen dan vermoedelijk weer terug naar tussen de 20 en 25 graden.""
Het zou voor het eerst dit jaar zijn dat in sommige delen van Nederland sprake is van een hittegolf. Dit gebeurt dan eerder in het jaar dan in 2018, aldus Weerplaza.
De zomer van 2018 telde twee landelijke hittegolven. De meteorologen verwachten globaal dat de komende zomer weliswaar warm wordt, maar dat er niet zoveel hitterecords zullen worden gebroken als vorig jaar. Ook is de kans reëel dat de warme periodes worden afgewisseld met hoosbuien en hagel.",['In de kustprovincies zakt het kwik na woensdag weer'],,['https://media.nu.nl/m/w96xh7sa8trq_wd854/komende-week-grote-kans-op-hittegolf-in-zuiden-en-oosten.jpg'],True,True
21,19,"Het zomerweer van 2019: Geen extreme hitte, wel grillige ...",NU,2019-06-21,Nuweekend,https://www.nu.nl/weekend/5943237/het-zomerweer-van-2019-geen-extreme-hitte-wel-grillige-hoosbuien.html,Weermodellen wijzen op veel hete dagen · KNMI: Statistieken tonen aan dat het warmer wordt · 'Nederland bevindt zich op grens van koude en warme lucht'.,"Meteorologen zijn heel voorzichtig als het gaat om verder dan een week vooruitkijken. Maar toch wagen vier kenners zich aan een voorzichtige voorspelling voor deze zomer. De warme dagen van 2018 keren terug, maar zullen naar verwachting worden afgewisseld met meer buien en soms extreem weer.
De zomer van 2018 ging de boeken in als een van de heetste in lange tijd; weerrecord na weerrecord werd gebroken.
Het ligt echter niet in de lijn der verwachtingen dat 2019 een zomer van records wordt, legt Raymond Klaassen van Weerplaza uit. ""Zelfs met de klimaatveranderingen blijft de kans statistisch gezien klein dat twee van zulke extreme zomers zich na elkaar aandienen. Bovendien zien we geen aanwijzingen voor grote extremen in de weerkaarten waarmee we een globale prognose voor de komende maand kunnen samenstellen.""
De eerste week van juli lijkt voorlopig wat koeler te worden. ""Vermoedelijk gaat een noordwestelijke luchtstroom die week een grote rol spelen"", schetst Klaassen. ""Als we de neerslagkaart voor die periode ernaast leggen, dan lijkt hoge druk wel te domineren in het grootste deel van Europa.""
Voor de tweede week van juli wordt een warmer weerbeeld geschetst, maar ook dit is geen spectaculaire afwijking; naar verwachting wordt het volgens de weerman 1 graad warmer dan normaal.
Het zou Klaassen, op basis van de afgelopen maanden, niet verbazen als de komende zomer weer flink wat warme dagen kent. ""De modellen die we nu hebben, wijzen niet op opvallend veel kou"", stelt hij. ""Maar de kans is wel reëel dat zich af en toe extreme weersomstandigheden aandienen, zoals zware hoosbuien of zelfs hagel en kleine windhozen.""
Daar sluit RTL-weerman Reinier van den Berg zich bij aan, al beklemtoont hij wel direct hoe lastig het is om iets wezenlijks te zeggen over de komende maanden. ""We zien wel bepaalde patronen"", legt hij uit. ""Aan het einde van deze maand verzamelt zich boven Centraal- en Zuid-Europa een hittereservoir. In Frankrijk en Oostenrijk zal het dan tussen de 30 en 40 graden worden.""
Die temperaturen zullen deze zomer in Nederland niet bereikt worden, vermoedt hij. ""Dankzij de invloeden van de Noordzee is er maar heel weinig voor nodig om de lucht boven ons land af te laten koelen. Het verschil tussen een landklimaat en een maritiem klimaat tekent zich in de zomer snel scherp af.""
Het KNMI is heel voorzichtig in het doen van voorspellingen die verder kijken dan een week. ""Maar de statistieken tonen wel aan dat de temperaturen over het algemeen stijgen"", legt woordvoerder Josine Camps uit. ""Dat betekent niet automatisch dat elke zomer warmer wordt, of dat zich geen koudere zomers kunnen voordoen. Maar de laatste jaren zijn er aanzienlijk meer hitterecords dan kouderecords gebroken.""
Van de 26 hittegolven die sinds 1901 in Nederland werden gemeten, was bijna de helft in de afgelopen twintig jaar. ""Maar zelfs in die context was de afgelopen zomer uitzonderlijk warm; het was de warmste sinds 1901. Zelfs in deze tijd van opwarming van de aarde, zullen zulke records niet elk jaar worden gebroken.""
Ook RTL-weerman Van den Berg erkent dat de zomers de afgelopen decennia netto warmer zijn geworden. ""Maar zelfs onder die omstandigheden is in de toekomst, als de wind maar genoeg uit het westen waait, een veel koudere zomer mogelijk"", waarschuwt de weerman. ""Het heeft te maken met hoge- en lagedrukgebieden die bepalen waar de wind vandaan komt.""
Net als Duitsland bevindt Nederland zich globaal op een grens waar hitte en koude lucht vaak samenkomen. ""Dat kan vrij onverwacht leiden tot buien en hagel. De Duitsers hebben daar de afgelopen twee weken op grote schaal last van gehad. Wij hebben er met een paar codes geel en oranje een beetje van mee mogen proeven.""
De Friese weericoon Piet Paulusma deed zijn zomervoorspelling al eind mei. Het SBS-gezicht baseert zijn globale analyse op gegevens uit het verleden en de weerpatronen in de maanden voorafgaand aan de zomer.
Ook Paulusma gaat uit van een zomer van warmte, hitte en zware buien. ""De perioden van droogte zullen over het algemeen minder lang zijn dan vorig jaar en kunnen natuurlijk per regio verschillend uitpakken"", stelt de Friese meteoroloog. ""Er zijn soms korte en hevig hete perioden bij, maar ook zullen zware buien het nieuws halen. We moeten ons vermoedelijk voorbereiden op een paar dagen van flinke wateroverlast.""
De inzinkingen zullen echter van korte duur zijn, voegt Paulusma daar meteen aan toe. ""Tegenover de hoosbuien staan zeker twee warmtegolven en minstens één hittegolf"", is zijn overtuiging. ""Er komen zat mooie stranddagen met warme, zwoele avonden. Daar kunnen we ons heel gelukkig mee prijzen. Maar de luchtverdeling is dit jaar anders. Daarom zullen het niet van die lange, aaneengesloten periodes zijn zoals vorig jaar.""
Vluchten naar andere Europese landen in de hoop daar wel de regen te kunnen ontwijken, heeft overigens geen zin volgens Paulusma. ""Dit grillige patroon zal overal in Europa het zomerweer domineren.""","['Weermodellen wijzen op veel hete dagen', 'KNMI: Statistieken tonen aan dat het warmer wordt', ""'Nederland bevindt zich op grens van koude en warme lucht'"", ""'Korte hevige buien gaan tot forse wateroverlast leiden'"", ""'Vluchten naar andere delen van Europa heeft geen zin'""]",,['https://media.nu.nl/m/scjxqqbaqahs_wd854/zomer.jpg'],True,True
22,17,Huidige Europese hittegolf mogelijk veroorzaakt door ...,NU,2019-06-28,Nuweekend,https://www.nu.nl/weekend/5957532/huidige-europese-hittegolf-mogelijk-veroorzaakt-door-smelten-noordpoolijs.html,"In Nederland is deze maand nog geen sprake van een hittegolf. Daarvoor moet De Bilt drie tropische dagen noteren, met maximumtemperaturen boven de dertig graden ...","Het wordt dit weekend in Nederland lokaal weer tropisch warm. Maar elders in Europa is het nog veel extremer: onder andere in Duitsland en Polen zijn de hitterecords voor juni gebroken en in Frankrijk is vrijdag het absolute hitterecord gebroken, met temperaturen boven de 44 graden. Waar komt al die hitte vandaan?
Op zichzelf zijn extra warme zomerse perioden normale weersverschijnselen, die vooral afhangen van de ligging van drukgebieden.Als zich hoge druk vormt boven Centraal- en Oost-Europa, die lagere luchtdruk boven de Atlantische Oceaan houdt, ontstaat tussen deze weersystemen in een zuidelijke stroming, met een aanvoer van warme lucht vanuit het Middellandse Zeegebied of verder. Als die drukgebieden vervolgens langere tijd op hun plek blijven, kunnen de temperaturen steeds verder oplopen.
Door klimaatverandering leidt zo’n situatie tegenwoordig tot hogere temperaturen dan vroeger, om de simpele reden dat de atmosfeer overal warmer is. Een zuidelijke aanvoer brengt dus gemiddeld nog warmere lucht dan voorheen.
De kans dat de definitie van een hittegolf wordt bereikt is daarmee groter, en ook is de kans groter dat tijdens hittegolven hogere piektemperaturen worden bereikt.
In Nederland is deze maand nog geen sprake van een hittegolf. Daarvoor moet De Bilt drie tropische dagen noteren, met maximumtemperaturen boven de dertig graden. Zaterdag zal het opnieuw een tropische dag zijn, net als begin vorige week. Maar als in de tussentijd de maximumtemperatuur onder de 25 graden zakt, gaat de teller weer naar nul. Dat gebeurde afgelopen week, toen de wind draaide en koelere lucht vanaf de Noordzee binnenstroomde.
Nederland heeft dus geen officiële hittegolf, terwijl het Europese binnenland dat op veel plaatsen wel heeft. Onder andere Polen, Duitsland en Tsjechië vielen afgelopen week op, waar met respectievelijk 38,2 (Radzyn), 38,6 (Brandenburg), en 38,9 graden (Doksany) de nationale hitterecords voor juni werden gebroken.
Dat gebeurde ook in Zwitserland en Frankrijk. In de plaats Carpentras in de Provence was het vrijdag rond het middaguur al 44,3 graden – waarmee de hoogste temperatuur ooit in Frankrijk gemeten verbroken werd. Volgens lokale meteorologen kan er in Zuid-Frankrijk dit weekend nog meer bijkomen.
Er is mogelijk nóg een link met klimaatverandering, zo denken klimaatonderzoekers die niet alleen kijken naar de stijging van gemiddelde temperaturen, maar ook naar veranderende luchtstromingen op zeer grote hoogte. Het gaat daarbij om de vorming van zogeheten ‘Rossby-golven’. Dat zijn reusachtige slingerbewegingen die zich kunnen voordoen in de straalstroom: een harde westenwind op circa 10 kilometer hoogte rond de Noordpool, die van grote invloed is op de vorming en ligging van luchtdrukgebieden lager in de atmosfeer.
Deze band van snelstromende lucht (windsnelheden variëren er van 100 tot 350 kilometer per uur) wordt in stand gehouden door het normaal gesproken grote temperatuurverschil van het koude Noordpoolgebied en warmere lucht op lagere breedtegraden.Door de mondiale klimaatverandering is dit temperatuurverschil tegenwoordig veel kleiner. En dat is vooral in de zomermaanden, wanneer de zon permanent schijnt boven de Noordpool. Doordat er tegenwoordig tot 40 procent minder sneeuw en zee-ijs ligt, is het oppervlak van het poolgebied aanzienlijk donkerder, en leidt de zomerzon er tot snel oplopende temperaturen. Dit was ook afgelopen maand het geval, toen het Noordpoolgebied een soort ‘Arctische hittegolf’ had, met temperaturen van 10 tot 15 graden boven normaal.
En als het sterke temperatuurverschil tussen de pool en onze breedtegraden wegvalt, raakt ook de straalstroom in de war, en ontstaan de Rossby-golven. Het is een fenomeen dat onder de aandacht werd gebracht door de Duitse klimatoloog Stefan Rahmstorf van het Potsdam Instituut voor Klimaatonderzoek:
De slingers in de straalstroom zorgen ervoor dat luchtdrukgebieden, die normaal gesproken van west naar oost voorbijtrekken, langdurig op hun plek blijven. Europa kan dan langdurig onder invloed van hoge druk blijven. De kans neemt dan toe op langdurige droogte, zoals vorig jaar het geval was, of op aanhoudend hoge temperaturen, zoals deze maand.
Uit onderzoek van het Potsdam Instituut blijkt dat Europese hittegolven inderdaad toenemen. En de zomers van 2018, 2010, 2003, 2016, 2002 zijn waarschijnlijk de vijf heetste zomers sinds tenminste het jaar 1500, aldus de Duitse klimaatonderzoekers.
Rossby-golven zijn grote, min of meer gefixeerde meanders in de straalstroom, die normaal gesproken in een rechtere lijn rond de Noordpool waait. Boven Europa ontstaat een soort omgekeerd hoefijzer, met aan het oppervlak een langdurige zuidelijke stroming. Bovenstaand plaatje laat de zomer van 2018 zien. Toen bracht dit in Europa uitzonderlijke droogte. In juni 2019 is een sterk vergelijkbaar patroon de oorzaak van hitterecords in veel Europese landen. Klimaatonderzoekers brengen de toename van Rossby-golven in de straalstroom in verband met de snelle opwarming van het Noordpoolgebied.
Ook aan de VU en bij het KNMI wordt onderzoek gedaan naar de mogelijke relaties tussen de snelle opwarming van het Noordpoolgebied en een mogelijke toename van ‘persistent weer’ in Europa.
Omdat er ook veel andere factoren spelen, zoals een toename van verdamping en vochtgehalte van de lucht, zijn klimaatonderzoekers er nog niet over uit wat dit betekent voor de kansen op aanhoudende neerslag of droogte. Maar ten aanzien van de temperatuur is die zekerheid veel groter: Europa zal vaker te maken krijgen met hittegolven, en ook de piektemperaturen zullen daarbij verder toenemen. En dat is eigenlijk wereldwijd het geval.","['Nederland geen hittegolf, buurlanden wel', 'Smeltende Noordpool brengt hardnekkig zomerweer', 'Vijf heetste zomers in vijf eeuwen tijd']",,"['https://media.nu.nl/m/qa9xqrgacv80_wd854/huidige-europese-hittegolf-mogelijk-veroorzaakt-door-smelten-noordpoolijs.jpg', 'https://media.nu.nl/m/dwbxw68awojn_std1024/rosby.jpg']",True,True
23,58,"Met 45,8 graden hoogste temperatuur ooit gemeten in ...",NU,2019-06-28,Buitenland,https://www.nu.nl/buitenland/5957569/met-458-graden-hoogste-temperatuur-ooit-gemeten-in-frankrijk.html,De hittegolf in Frankrijk heeft vrijdag een hoogtepunt bereikt. Het is 45 ... Nederland krijgt zaterdag ook weer te maken met tropische temperaturen van minstens ...,"De hittegolf in Frankrijk heeft vrijdag een hoogtepunt bereikt. Het is 45,8 graden geworden in de gemeente Gallargues-le-Montueux, iets ten oosten van Montpellier. Niet eerder is in Frankrijk zo'n hoge temperatuur geregistreerd, aldus weerdienst Météo-France. In delen van het land is voor het eerst code rood van kracht en vierduizend scholen blijven vrijdag gesloten.
Het vorige record stond op 44,1 graden. Dat werd 90 kilometer westelijker gemeten, in Conqueyrac, op 12 augustus 2003. Tijdens de hittegolf in die periode vielen duizenden doden in Frankrijk.
In die vier zuidelijke departementen is ook code rood van kracht. Het is de allereerste keer in de historie van Frankrijk dat het weeralarm is afgegeven. In 2003 bestond dat weeralarm nog niet. Het gebrek aan actie kwam de autoriteiten op veel kritiek te staan, schrijft Le Monde.
De Franse premier Éduoard Philippe vraagt mensen elkaar te helpen en op elkaar te letten. Daarnaast zijn zo'n vierduizend scholen vrijdag gesloten en er is een centrum opgericht waar mensen met hun vragen terecht kunnen.
Meerdere Europese landen kampen momenteel met zeer hoge temperaturen. In Spanje zijn zelfs twee doden gevallen als gevolg van de hitte. Daar geldt ook in zeven provincies code rood. De warmte wordt vanuit Afrika naar het Europese vasteland geblazen.
Foto: météo-France.
Nederland krijgt zaterdag ook weer te maken met tropische temperaturen van minstens 30 graden. Volgens Weerplaza wordt het vrijwel zeker de warmste maand juni ooit gemeten in het land.
Sinds het begin van de metingen in 1901 was de warmste maand juni gemiddeld 18,0 graden Celsius, eerder gemeten in 2017 en 1976. De huidige maand zit daar twee tienden boven, maar het weerinstituut verwacht dat door de hoge temperaturen het verschil in stand blijft.",['Waarschijnlijk warmste juni ooit in Nederland'],,"['https://media.nu.nl/m/vfaxtb1aoi7s_wd854/met-458-graden-hoogste-temperatuur-ooit-gemeten-in-frankrijk.jpg', 'https://media.nu.nl/m/64zxihoai94n_std1024/hittegolf-frankrijk.jpg']",True,True
24,33,"Hoogste temperatuur ooit in Nederland: 39,3 graden ...",NU,2019-07-24,Binnenland,https://www.nu.nl/binnenland/5969673/hoogste-temperatuur-ooit-in-nederland-393-graden-gemeten-in-eindhoven.html,"Nederland beleefde zelfs de warmste 23 juli die ooit is gemeten. In De Bilt steeg het ... Een hittegolf op zichzelf zegt niets, maar tegen achtergrond van ...","In Eindhoven is de temperatuur woensdag gestegen tot 39,3 graden, meldt Weerplaza. Sinds de start van de metingen was het nooit eerder zo warm in Nederland. Het oude record uit 1944 is daarmee officieel uit de boeken. In Warnsveld werd het destijds 38,6 graden.
Volg de laatste ontwikkelingen van de hitte in Nederland in ons liveblog.
Het 75 jaar oude record sneuvelde al eerder op de woensdag door hoge temperaturen in de gemeente Gilze en Rijen, waar het liefst 39,2 graden werd. Later volgden ook de Limburgse plaatsen Ell en Arcen met dezelfde temperaturen.
In heel Nederland is het woensdag tropisch warm. De temperaturen komen overal ruim boven de 30 graden uit. Vanwege de hitte heeft het KNMI code oranje afgegeven. Ook het Nationaal Hitteplan is van kracht.
""Het nieuwe temperatuurrecord komt door de combinatie van uitzonderlijk warme lucht uit Noord-Afrika, volop zonneschijn en uitgedroogde zandgrond in Noord-Brabant en Limburg"", aldus Ben Lankamp, meteoroloog bij Weerplaza.
Het was woensdag al uitzonderlijk vroeg heet. In Maastricht was de temperatuur om 9.45 uur al opgelopen tot 30 graden. Ook dinsdag was het erg warm. Nederland beleefde zelfs de warmste 23 juli die ooit is gemeten. In De Bilt steeg het kwik tot 31,7 graden.
De kans is groot dat het algemene warmterecord donderdag alweer sneuvelt. Volgens Weerplaza is de atmosfeer dan nog een ""fractie warmer dan op woensdag"". Mogelijk kan het kwik dan stijgen tot 40 graden. De kans daarop is het grootst in Zeeuws-Vlaanderen en in Noord-Brabant.
Na een broeierige nacht is het vrijdag nog niet gedaan met de hitte. In een groot deel van het land loopt de temperatuur dan op naar 35 tot 38 graden. Zaterdag neemt de temperatuur met enkele graden af, maar blijft het tropisch warm. Pas vanaf zondag komt er verkoeling.",['Grote kans dat warmterecord donderdag alweer sneuvelt'],,['https://media.nu.nl/m/90bxyiraxivt_wd854/hitte-in-nederland.jpg'],True,True
25,79,Zo werken de incidentbestrijders van ProRail tijdens ' ...,NU,2019-07-25,Actueel,https://www.nu.nl/dvn2/5970402/zo-werken-de-incidentbestrijders-van-prorail-tijdens-bloedhete-dagen.html,De incidentbestrijders opereren vanuit zeven plekken in Nederland. Ze zijn ... Wanneer spreken we officieel van een hittegolf? Passie voor het spoor. Dat ...,"Treinreizigers verkiezen deze week de trein graag boven buiten zitten. Ze prefereren de airco boven de verzengende hitte. Totdat de trein strandt. In dat geval lopen de temperaturen snel op. De incidentbestrijders van ProRail proberen dan snel ter plaatse te komen om de reizigers van water te voorzien.
""Bloedheet"" is het voor de incidentbestrijders van ProRail deze week op en langs het spoor. Als ze gestrande treinen weer aan de praat proberen te krijgen, dan kan het volgens de incidentbestrijders ""60 tot 70 graden"" langs het spoor worden, vertelt Johan Knuivers, ploegleider bij ProRail.
""Woensdagmiddag was er een trein gestrand tussen Leiden en Zoeterwoude. De reizigers moesten de trein verlaten en we zijn met de waterwagen ernaartoe gegaan om de reizigers flesjes water te kunnen geven"", zegt Knuivers. ""Aan het einde van de dag kon je mijn shirt uitwringen, zo nat was het.""
In die waterwagen staat een grote koelkast, waar duizend tot twaalfhonderd flesjes water in passen. ""Genoeg om de passagiers van twee tot drie treinen van water te voorzien"", legt Knuivers uit.
ProRail geeft reizigers van gestrande treinen water. (Foto: ProRail)
De incidentbestrijders van ProRail houden zich niet bezig met het repareren van het spoor. Dat werk is uitbesteed aan aannemers. Maar ze moeten ervoor zorgen dat een storing zo snel mogelijk wordt verholpen, alles in goede banen leiden en passagiers te hulp schieten als dat nodig is.
Als bijvoorbeeld een trein is gestrand en er in de trein geen stroom meer is, dan betekent dit ook dat de airco is uitgevallen. In zo'n geval mag de waterwagen met zwaailicht en sirene naar stilgevallen trein rijden. ""In zo'n trein kan het dan al snel 50 graden worden"", weet Knuivers.
Door de hoge temperaturen is het voor de medewerkers van ProRail zelf ook warm langs het spoor. De incidentbestrijders passen daar hun kleding op aan. Ze dragen weliswaar nog een lange broek, een helm en veiligheidsschoenen, maar handschoenen en een dikke jas mogen ze achterwege laten als de situatie dat toelaat.
""Daarnaast proberen we de auto wat dichterbij neer te zetten, zodat we daarin, dankzij de airco, wat af kunnen koelen"", aldus Knuivers.
De incidentbestrijders opereren vanuit zeven plekken in Nederland. Ze zijn gevestigd in Utrecht, Eindhoven, Zwolle, op Schiphol en op drie plekken in de regio Rotterdam. Degene die het snelst bij een incident op het spoor kan zijn, wordt opgeroepen.
Was het woensdag nog een hectische dag voor de incidentbestrijders, donderdag is het alweer een stuk rustiger. Al veren de werknemers van ProRail wel telkens op als hun pieper afgaat. Maar telkens klinkt het daarna geruststellend: ""Dat is niks voor ons.""
Meestal gaat het om een trein die is stilgevallen bij een perron. In zo'n geval kunnen de reizigers de trein zelfstandig verlaten. Even lijkt er serieus iets aan de hand te zijn op het traject Haarlem-Lisse. Maar al snel blijkt dat het om een kapotte goederentrein te gaan en daar hoeven de incidentbestrijders niet voor in actie te komen.
Ook op de trajecten Eindhoven-Amsterdam en Rotterdam-Amsterdam hoeven de ProRail-incidentbestrijders niks te doen. Er rijden op die trajecten minder treinen vanwege de hitte, maar het is een beslissing van de Nederlandse Spoorwegen (NS). Van stilgevallen treinen is geen sprake en daarom hoeven de ProRail-werknemers niet uit te rukken.
""Fijn voor de reiziger en ook voor ons, want met dit weer zit ik liever binnen"", zegt Knuivers met een glimlach.
Dat wil overigens niet zeggen dat de incidentbestrijders van ProRail hun werk niet graag doen. ""Ze hebben een enorme passie voor hun werk"", vertelt Jeroen de Vries, teamleider bij de incidentenbestrijding van ProRail in de regio Randstad-Noord. ""Er zijn werknemers die een vrije dag inleveren om bij drukte te hulp te schieten.""
""Het is een beetje zoals bij de brandweer"", aldus De Vries. ""Wat vuur voor de brandweer is, is voor ons het spoor.""","[""'Zonder airco kan het al snel 50 graden worden in de trein'"", 'ProRail past kleding aan', ""'Met dit weer zit ik liever binnen'"", 'Passie voor het spoor']",,"['https://media.nu.nl/m/6u6xiy2agsj5_wd854/zo-werken-de-incidentbestrijders-van-prorail-tijdens-bloedhete-dagen.jpg', 'https://media.nu.nl/m/x0gxg0pakfup_std1024.jpg']",True,True
26,5,"Zeer hete vrijdag, officieel sprake van landelijke hittegolf",NU,2019-07-26,Binnenland,https://www.nu.nl/binnenland/5970636/zeer-hete-vrijdag-officieel-sprake-van-landelijke-hittegolf.html,De temperaturen in de nacht van donderdag op vrijdag zakten in De Bilt niet tot onder de 25 graden. Hierdoor is de officiële hittegolf in Nederland een feit.,"Na een tropennacht waarin het nergens kouder werd dan 20 graden, wordt het vrijdag opnieuw zeer warm met temperaturen die variëren van 33 tot 39 graden.
De temperaturen in de nacht van donderdag op vrijdag zakten in De Bilt niet tot onder de 25 graden. Hierdoor is de officiële hittegolf in Nederland een feit. Het is vrijdag namelijk de vijfde dag op rij dat het kwik daar niet tot onder de 25 graden daalt, terwijl het in die periode ook drie dagen minstens 30 graden werd.
Volgens Weerplaza hadden de weerstations in Twente en Maastricht gisteren al de regionale primeur. Hier was op donderdag namelijk al sprake van een hittegolf. Enkel het noordelijk en noordwestelijke kustgebied en Vlissingen voldoen (nog) niet aan de regionale criteria voor een hittegolf.
De nacht van donderdag op vrijdag was er een met uitzonderlijk tropische temperaturen. Na de recordhitte van donderdag bleef de warmte nog lang hangen.
Zo was het op het weerstation van luchthaven Schiphol aan het begin van de nacht nog 31,1 graden. Volgens Weerplaza zijn dergelijke temperaturen aan het begin van de nacht uniek.
Vrijdag wordt het opnieuw een dag met extreme hitte. In de middag stijgt de temperatuur in De Bilt naar ongeveer 37 graden en in het zuidoosten naar 39 tot 40 graden. De wind is matig en komt uit het zuidoosten.
Aankomend weekend neemt de hitte wat af door wind uit het zuidwesten. In het noordoosten kan de warmte echter nog langer aanhouden. Vanaf zaterdagmorgen is er al kans op veel onweersbuien. Deze trekken al op een vroeg tijdstip het land binnen en kunnen ook op zondag aanhouden. Na zondag trekken de onweersbuien grotendeels weg, meldt Weerplaza.","['Nacht van donderdag op vrijdag uitzonderlijk tropisch', 'Vrijdag opnieuw extreme hitte']",,['https://media.nu.nl/m/jvzxx8iawl2o_wd854/zonnig.jpg'],True,True
27,74,Gebruik van airco's levert extra klimaatproblemen op | ...,NU,2019-08-01,Klimaat,https://www.nu.nl/klimaat/5972409/nucheckt-gebruik-van-aircos-levert-extra-klimaatproblemen-op.html,Klimaatverbond Nederland plaatste op 25 juli een bericht op zijn eigen ... hittegolf van vorige week. TenneT liet echter weten dat het geen zicht heeft in ...,"NU.nl checkt dagelijks berichten op betrouwbaarheid. Bewering: ""Airco's zorgen voor extra klimaatproblemen in Nederland.""
Oordeel: deels waarHet stroomverbruik schoot vorige week tijdens de extreem warme dagen omhoog. Vermoedelijk is die piek deels te verklaren door de toename van het aantal koelingsapparaten zoals airco's in woningen.
Klimaatverbond Nederland stelde dinsdag in het AD dat de groeiende behoefte van consumenten om hun huis te koelen ""een blinde vlek is in het Nederlandse klimaatbeleid"". Volgens de vereniging houden beleidsbepalers geen rekening met de ""groeiende koelbehoefte"", waardoor klimaatdoelen mogelijk niet gehaald worden.
Klimaatverbond Nederland plaatste op 25 juli een bericht op zijn eigen website om aandacht te vragen voor het groeiende probleem dat airco's veroorzaken. Daarin verwees het Klimaatverbond naar een rapport van het internationale energieagentschap (IEA) uit mei 2019 waarin stond dat de groeiende elektriciteitsvraag voor airconditioning een blinde vlek in het huidige energiedebat is. De term 'blinde vlek' is dus door het Klimaatverbond overgenomen van het IEA. De vereniging wees erop dat in het Klimaatakkoord niets over de invloed van airco's op het klimaat staat en besloot dit thema daarom aan de kaak te stellen.
""Airco's zijn grote energievreters"", zegt Ernst Worrell, hoogleraar energie, materialen en technologische veranderingen aan de Universiteit Utrecht. ""Met name mobiele airco's zijn absurd. Je moet hiervoor een raam openzetten, waardoor de airco nog harder moet werken en juist meer warmte aan het produceren is.""
""In Noordwest-Europa zijn nu nog niet heel veel airco's, maar in bijvoorbeeld de Verenigde Staten maken airco's deel uit van een aanzienlijk gedeelte van het totale energiegebruik. In Nederland zal de elektriciteitsvraag ook omhoog gaan naarmate mensen meer gebruikmaken van een airco. Het grootste gedeelte van die stroom is niet duurzaam opgewekt, dus gaat de uitstoot van broeikasgassen omhoog"", aldus Worrell.
Het aantal zonnepanelen in Nederland is de laatste jaren enorm gestegen. Op een zonnige dag wordt nu ruim 30 miljoen kilowattuur zonnestroom geproduceerd. Volgens Martien Visser, lector energietransitie aan de Hanzehogeschool, loopt het airconditioningsgebruik zelfs gelijk op met zonne-energie. ""Dat is natuurlijk heel fijn. Dat is een ideale correlatie.""
Worrell wil deze stelling graag wat nuanceren. Volgens hem kunnen zonnecellen in Nederland de vraag naar energie op warme dagen ""bij lange na niet opvangen"". ""De meeste stroom is fossiel gestookt"", zegt hij. Bovendien werken zonnecellen op hete dagen niet optimaal volgens hem. ""Ze werken het best op een koude, heldere dag met veel zonlicht.""
Klimaatwetenschapper Detlef van Vuuren kan er niet omheen dat airco's voor meer energie-uitstoot zorgen. ""De andere kant van de medaille is echter dat door klimaatverandering ook de winters warmer worden, waardoor minder noodzaak ontstaat om huizen te verwarmen"", zegt hij.
Van Vuuren deed in 2008 samen met klimaatwetenschapper Morna Isaac onderzoek naar de wereldwijde vraag naar verwarming en airconditioning in woningen. Daarin staat onder meer dat de mondiale energievraag voor airco's deze eeuw in rap tempo zal toenemen.
Het stroomverbruik zal volgens het rapport neerkomen op ongeveer 4.000 terawattuur in 2050 en ongeveer 10.000 terawattuur in 2100. Ter vergelijking: in 2000 gebruikten airco's 300 terawattuur aan stroom in de wereld. De onderzoekers schrijven de toename vooral toe aan stijgende inkomens in ontwikkelingslanden.
In datzelfde scenario neemt de mondiale vraag naar koeling met 70 procent toe en naar warmte met 30 procent af. Onderaan de streep zal de invloed van klimaatverandering op de energievraag naar airconditioning en verwarming echter relatief klein zijn, concluderen de wetenschappers. De energiepiek zal slechts verschuiven van de winter naar de zomer.
Daarbij moet wel opgemerkt worden dat Van Vuuren en Isaac sterke regionale verschillen tegenkwamen tijdens hun onderzoek. Ook zijn in het rapport alleen landen met een warm klimaat meegenomen. Het is bovendien allerminst zeker of de genoemde cijfers ook toepasbaar zullen zijn op Nederland, als het aircoverbruik hier stijgt.
Het Planbureau voor de Leefomgeving (PBL) houdt in zijn laatste klimaatberekeningen nog geen rekening met de invloed van airco's op het energieverbruik, ""omdat niet duidelijk is welke maatregelen mensen in bestaande woningen gaan aanbrengen"".
Dat kunnen volgens het PBL namelijk ook maatregelen zijn die geen energie kosten, zoals het ophangen van zonneschermen of planten van bomen. Desondanks kan de overheidsinstantie zeggen dat ""het effect van het incidentele gebruik van airco's om een woning te koelen op het totale energieverbruik vermoedelijk niet groot is"".
Daarnaast sluit ook het PBL zich aan bij de lezing dat de stroomvoorziening van zonnepanelen hoog is op het moment dat airco's staan te draaien.
Desalniettemin zou het volgens het PBL goed zijn als in het Klimaatakkoord ook rekening gehouden zal worden met het ""incidentele"" gebruik van koelsystemen in woningen. ""Dan kunnen wij berekenen wat de effecten op het totale energieverbruik zullen zijn.""
Helaas is het onduidelijk hoeveel airconditioningunits er eigenlijk in Nederland zijn. Specifieke cijfers zijn er niet. Het Centraal Bureau voor de Statistiek (CBS) houdt wel de cijfers voor warmtepompen bij, en een groot deel van die pompen wordt gebruikt voor koeling. Dit aantal bij woningen steeg in 2018 met 32.780 naar 145.771.
NU.nl heeft netbeheerder TenneT om cijfers van het stroomgebruik uitgesplitst naar energiebron gevraagd om erachter te komen wat het aandeel zonne-energie was op het landelijk stroomverbruik tijdens de landelijke hittegolf van vorige week.
TenneT liet echter weten dat het geen zicht heeft in die cijfers. ""Wij kunnen alleen zien dat het patroon van consumentenverbruik aan het veranderen is, met name op zonnige dagen. Ten opzichte van eerdere jaren zien wij een afname in de middag. We vermoeden dat dit komt door eigen opgewekte energie uit zonnepanelen"", aldus de netbeheerder.
Volgens Energieopwek.nl, een website die de productie van duurzame energie bijhoudt, produceerden zonnepanelen tijdens de extreem warme dagen vorige week volop stroom. In heel juli zorgde duurzame energie voor zo'n 20 procent van alle stroom in Nederland en nam zonne-energie daarvan het grootste deel voor zijn rekening: 7,4 procent.
Energieopwek.nl is tot stand gekomen in samenwerking met EnTranCe/Hanzehogeschool Groningen, TenneT, Gasunie en Netbeheer Nederland.
Airco's verbruiken veel energie; met name mobiele airco's zijn grote stroomslurpers en de meeste stroom in ons land is nog altijd afkomstig van fossiele brandstoffen.
Tegelijkertijd staan de meeste airco's aan op de momenten dat ook meer zonne-energie wordt opgewekt. Daarnaast heeft onderzoek naar internationaal gebruik van airco's aangetoond dat het hogere aircogebruik in de zomer kan worden weggestreept tegen het lagere verwarmingsgebruik in de winter.
Het Planbureau voor de Leefomgeving heeft het aircogebruik niet meegenomen in zijn laatste klimaatberekeningen. Desondanks denkt de overheidsinstantie dat het effect van airco's op het totale stroomverbruik niet groot zal zijn. Onderzoek in de toekomst zal dit echter moeten aantonen, geeft het PBL toe.
Tot slot moet wel worden opgemerkt dat het stroomverbruik zónder airco's altijd lager en dus klimaatvriendelijker zal zijn dan mét airco's. We beoordelen de stelling ""airco's zorgen voor extra klimaatproblemen in Nederland"" als deels waar.
Heb jij een bericht of bewering gezien waarvan je de juistheid betwijfelt? Mail naar factcheck@nu.nl en dan gaan wij ermee aan de slag.","['Waar komt het vandaan?', ""'Uitstoot van broeikasgassen gaat omhoog door airco's'"", ""'Aircogebruik loopt gelijk op met zonne-energie'"", 'Stroompiek daalt in warme winters', ""PBL: Effect van airco's op energieverbruik niet groot"", 'Klopt het?', 'Conclusie']",,['https://media.nu.nl/m/01oxxdlabjom_wd854/aircos.jpg'],True,True
28,31,Sporten in de hitte: Doen of niet doen? | Binnenland,NU,2019-08-26,Binnenland,https://www.nu.nl/binnenland/5983561/sporten-in-de-hitte-doen-of-niet-doen.html,Het is al een aantal dagen tropisch warm in Nederland met temperaturen tot 33 graden. Eindhoven kampt maandag met de derde regionale hittegolf van het jaar ...,"Het is al een aantal dagen tropisch warm in Nederland met temperaturen tot 33 graden. Eindhoven kampt maandag met de derde regionale hittegolf van het jaar en dinsdag volgt waarschijnlijk een landelijke hittegolf. Is het dan eigenlijk nog wel verantwoord om te sporten? En welke voorzorgsmaatregelen moet je nemen tijdens hitte?
Nee, sporten bij hoge temperaturen en tijdens een hittegolf is zeker niet onmogelijk, stelt hoogleraar fysiologie Maria Hopman van de Radboud Universiteit.
""Er wordt ook in landen waar het over het algemeen heter is dan bij ons gewoon gesport"", schetst ze. ""Maar het gaat er vooral om in hoeverre je lichaam eraan gewend is of eraan kán wennen.""
Wie aan het trainen is of een rondje rent of fietst terwijl de temperatuur langzaam oploopt, is er niets aan de hand. ""Je lichaam is een enorm slimme fabriek die zich onder zulke omstandigheden heel handig aanpast aan de warmte"", stelt Hopman.
Als je normaal gesproken gewend bent te sporten bij temperaturen van tussen de 20 en 25 graden en er zich opeens één of twee heel hete dagen voordoen - zoals maandag en dinsdag - dan raadt Hopman het toch af om heel intensieve inspanningen te gaan verrichten.
""De vraag is wat je op zo'n moment aan een sporttraining hebt. Ik zou zeggen: doe lekker rustig aan, ga in de schaduw zitten met je voeten in een bak koud water. En vergeet niet veel te drinken, óók als je niet gaat sporten.""
Een internationaal gehanteerde standaard die in deze context wordt gehanteerd, is de zogenoemde Wet Bulb Globe Temperature (WBGT). Met deze maat wordt de combinatie van temperatuur, luchtvochtigheid en zonnestraling uitgedrukt.
Deze WBGT wordt gebruikt om te 'meten' of mensen die buiten werken een hele dag kunnen werken. Verder gebruiken sportbonden de WBGT om te bepalen of wedstrijden kunnen doorgaan.
Personal coach Tim van Zelst uit Den Haag is optimistischer. ""Je kunt prima gaan sporten"", legt hij uit. ""Maar zorg wel voor de juiste voorzorgsmaatregelen. Sport op een plek in de schaduw en drink genoeg water, over het algemeen twee keer zoveel als normaal. Je lichaam heeft water nodig om af te kunnen koelen.""
Het is ook verstandig om de sportactiviteiten wel aan te passen aan de hitte, stelt Van Zelst met klem. ""Kies niet voor een high intensity training met honderd burpees en zware rondes op de airbike. Maar kies voor rustige cardio, zodat je hartslag laag blijft. En denk net iets langer na over je kleding - dus geen lange broek of leggings, maar lichte, ventilerende kleding. Of maak je T-shirt nat om extra af te koelen.""
Bewegingswetenschapper Erik van den Haak bij vitaliteitsbedrijf Lifeguard voltooide bij hoge temperaturen de Ironman, een urenlang durende triatlon. ""Natuurlijk kun je wel gaan sporten"", stelt hij. ""Maar doe het als het heter dan 30 graden is vooral niet als je lichaam er niet aan gewend is. En dat geldt voor het grootste deel van de Nederlanders. Je presteert sowieso minder goed; het is maar de vraag of een écht effectieve training mogelijk is bij een hittegolf.""
Van den Haak raadt mensen die toch willen gaan sporten een rustige training aan. ""Ga lekker cardio doen: wandel een stukje of ga fietsen, dan koelt je lichaam lekker af door de wind."" Daarnaast adviseert hij slim te plannen op dagen dat het kwik in het rood gaat. ""Ik hou er zelf van om 's ochtends vroeg te trainen, als de temperaturen nog goed te doen zijn. Of zoek een sportschool met goede airconditioning.""
Ook Van den Haak drukt fanatieke sporters op het hart vooral voldoende te drinken. ""Niet alleen tijdens de training, maar ook daarvóór en daarná. Je verliest gemiddeld 1 liter vocht per uur bij sportsessies bij deze temperaturen."" Een sportdrank met natrium erin is overigens, zeker onder deze omstandigheden, beter dan gewoon water. ""Natrium helpt het lichaam om het water beter op te nemen, zodat vocht dat wordt uitgezweet beter en sneller wordt aangevuld.""
KNVB-arts Edwin Goedhart wijst er daarnaast op dat het voor sportende kinderen nog lastiger is om zich aan te passen aan het warme weer. ""Je kunt problemen voorkomen door bijvoorbeeld extra drinkpauzes in te lassen, of door in het geval van wedstrijden de speeltijd in te korten.""
Net als personal coach Van Zelst beklemtoont ook Goedhart hoe belangrijk extra aandacht voor de juiste kleding is. ""Draag geen stof die niet goed ademt; deze plakt tegen je huid en houdt zweet en warme lucht vast. Dat wil je juist voorkomen."" En witte kleding heeft met klem de voorkeur. ""Wit weerkaatst warmte uit de omgeving. Zwart absorbeert de warmte juist waardoor je het nog warmer krijgt.""","[""'Doe vooral rustig aan bij deze hitte'"", 'Drink voldoende, pas intensiteit training aan', ""'Luchtige kleding helpt lichaam afkoelen'"", 'Kinderen die sporten verdienen extra aandacht']",,['https://media.nu.nl/m/ow0xjhfa47io_wd854/hordelopen.jpg'],True,True
29,97,Dit betekent de pas ontdekte figuratieve kunst uit de laatste ...,NU,2020-02-01,Wetenschap,https://www.nu.nl/wetenschap/6027850/dit-betekent-de-pas-ontdekte-figuratieve-kunst-uit-de-laatste-ijstijd.html,We kenden ze nog niet zo noordelijk en zo dicht bij Nederland in een gebied dat 22.000 jaar geleden een barre mammoetsteppe was. ... Hoe beeld je een hittegolf af ...,"Een van de mooiste archeologische verschijnselen is de kunst die moderne mensen tijdens de laatste ijstijd maakten. Figuratieve kunst is een van de weinige dingen die we (nog) niet van Neanderthalers kennen, maar alleen van onszelf. Recent zijn echter twee spectaculaire ontdekkingen van deze vroege kunst gedaan.
Kijk voor meer informatie op Wetenschap.nu
In Noord-Frankrijk is een aantal Venusbeeldjes opgegraven. We kenden ze nog niet zo noordelijk en zo dicht bij Nederland in een gebied dat 22.000 jaar geleden een barre mammoetsteppe was.
Nog bekender dan beeldjes zijn de grotten die mensen tussen 35.000 en 10.000 jaar geleden in Frankrijk en Spanje beschilderden, zoals de beroemde Grotten van Lascaux. Maar die kunst werd niet alleen in Europa gemaakt. Moderne mensen in Indonesië beschilderden 40.000 jaar geleden al grotten met afbeeldingen van buffeltjes en wrattenzwijnen.
De betekenis van de kunst is moeilijk te achterhalen. Interpretaties van Venus-figuren als moedergodinnen of vruchtbaarheidsfiguren zijn eigenlijk niet veel meer dan een gok.
Rotskunst waarvan we de betekenis wel kennen, laat zien hoe lastig de interpretatie is. Hoe beeld je een hittegolf af, of een regenbui? Prehistorische kunstenaars worstelden met dit probleem.
Hieronder staat een voorbeeld van Zuid Afrikaanse rotskunst. Hier is overduidelijk een elandantilope te zien. Maar de kunstenaar die dit maakte, beeldde helemaal geen elandantilope af. Hij schilderde waarschijnlijk een regenbui.
(Fotosuggestie: elandantilope, Game Pass Shelter, Zuid Afrika. Foto: Gerrit Dusseldorp. CC BY-SA)
In Zuid Afrika kennen we veel van zulke rotskunst. Die is gemaakt door de San, de oorspronkelijke jager-verzamelaarbevolking (door de Nederlandse kolonisten in de zeventiende eeuw oneerbiedig 'bosjesmannen' genoemd). Antropologisch onderzoek en interviews uit de negentiende eeuw geven een goed beeld van hun religie en mythologie.
De religie van de San is sjamanistisch. Sjamanen gaan in trance, dat geeft hen toegang tot het bovennatuurlijke, de spirit world. Zo konden zij ingrijpen in de fysieke wereld. In trance genazen zij bijvoorbeeld zieken en zorgden zij voor regen. Door in trance een regendier te doden, kon een sjamaan het laten regenen. En uit antropologisch onderzoek blijkt dat dit regendier nu nét vaak de vorm van een elandantilope heeft.
Vanaf tenminste vierduizend jaar geleden maakten de San rotskunst en de eland is het meest afgebeelde dier. De kunst staat dus bol van de regenbuien.
Wetenschappelijk onderzoek naar deze kunst boekt veel vooruitgang. We kunnen de kunst pas sinds kort goed dateren door het meten van de hoeveelheid radioactief uranium en thorium in druipsteen die soms over de schilderingen is afgezet.
Naar de exacte betekenis is het nog gissen. Maar we kunnen wel íets zeggen. We zien vooral veel dieren afgebeeld. Die worden vaak in verband gebracht met de jacht; een essentiële bezigheid voor jager-verzamelaars. Maar een direct verband kunnen we uitsluiten. De botten van jachtbuit die archeologen opgraven, zijn vaak van andere dieren dan in nabijgelegen grotten zijn afgebeeld.
Even opvallend als wat is afgebeeld, is wat ontbreekt. Het landschap, maar ook planten of het kamp waar de mensen woonden, zijn vrijwel nooit afgebeeld.
Dat suggereert dat de dieren in de kunst meer dan alleen een letterlijke rol speelden. In de beeldentaal van de ijstijd hadden zij waarschijnlijk een breed scala aan symbolische betekenissen. De grotten zijn misschien nog het best te zien als prehistorische kathedralen, waarvan we de mythologie nog slecht begrijpen.","['Zuid-Afrikaanse rotskunst: een antilope als regenbui', 'Elandantilope stond voor regen', 'Vooral veel dieren afgebeeld, bijna nooit landschap']",,"['https://media.nu.nl/m/dy0xl0ra7prk_wd854/prehistorisch.jpg', 'https://media.nu.nl/m/up0xa1pak3j2_std1024/prehistorische-kunst.jpg']",True,True
30,88,38 graden in Siberië: hoogste gemeten temperatuur op de ...,NU,2020-06-22,Klimaat,https://www.nu.nl/klimaat/6059751/38-graden-in-siberie-hoogste-gemeten-temperatuur-op-de-noordpoolcirkel.html,Het gebied heeft te maken met een hittegolf ... Nederland bestaat uit landbouwgrond. Meer ruimte = meer plek voor bebossing ...,"Op de noordpoolcirkel is afgelopen zaterdag een temperatuur van 38 graden gemeten, schrijft BBC News maandag. Het gebied heeft te maken met een hittegolf.
Het gaat om eerste metingen die nog gecontroleerd moeten worden. Maar als het klopt, dan is er sprake van een flink record. De temperatuur zou dan 18 graden hoger zijn dan de gemiddelde maximumtemperatuur in juni.
Het record is gemeten bij de Siberische plaats Verchojansk - gewoonlijk een van de koudste plekken op aarde - met zo'n dertienhonderd inwoners. Daar is de grond altijd bevroren, een verschijnsel dat permafrost wordt genoemd.
Het gebied kent normaal gesproken ook extreme temperatuurschommelingen. In januari wordt het niet warmer dan -42 graden, terwijl het kwik in juni stijgt tot gemiddeld maximaal 20 graden. Dit komt onder meer door een uitwisseling van luchtstromen: in de zomer stroomt warme lucht naar het noorden en koude poollucht naar het zuiden.
Ook hittegolven zijn de regio niet vreemd. Maar in de afgelopen maanden waren de temperaturen wel bijzonder hoog. Zo was het op de noordpoolcirkel in mei een maand lang zo'n 10 graden warmer dan gemiddeld, aldus de dienst van Copernicus voor klimaatverandering.
De recordtemperaturen lijken in eerste instantie vooral het gevolg van een hogedrukgebied dat al een aantal maanden boven het oosten van Rusland hangt.
Maar de temperaturen waren in de afgelopen decennia steeds vaker en ook langdurig hoog. Die ontwikkeling past bij het lot dat de regio volgens wetenschappers dankzij klimaatverandering te wachten staat.
De meeste wetenschappers zijn het erover eens dat het noordpoolgebied in de afgelopen dertig jaar twee keer zo snel is opgewarmd als de wereld als geheel. Onder meer het smeltende ijs droeg hieraan bij.
Dat witte ijs reflecteert zonlicht, waardoor de aarde en zee minder snel opwarmen. Nu dat ijs verdwijnt, gaat dat effect verloren en ontstaat er een vicieuze cirkel.
Ook zijn er zorgen over de natuurlijke CO2- en methaanreserves die nu nog in de grond opgeslagen zijn, maar vrijkomen als de grond niet langer permanent bevroren is. Deze broeikasgassen zullen op hun beurt het proces van klimaatverandering weer versnellen.",['Steeds langer warm bij de poolcirkel'],,['https://media.nu.nl/m/uj6xxbsak979_wd854/38-graden-in-siberie-hoogste-gemeten-temperatuur-op-de-noordpoolcirkel.jpg'],True,True
31,78,Regen- en onweersbuien trekken over het land | Binnenland,NU,2020-08-06,Binnenland,https://www.nu.nl/binnenland/6069124/regen-en-onweersbuien-trekken-over-het-land.html,Nederland werkt massaal thuis terwijl we midden in een hittegolf zitten. Maar waar de werkgever op de werkvloer wel verantwoordelijk is voor een koele ..., ,[],,['https://media.nu.nl/m/0sqxa5cab5zf_wd854/regen-en-onweersbuien-trekken-over-het-land.jpg'],True,True
32,86,"Vier mensen verdronken, ook 's avonds nog druk op ...",NU,2020-08-09,Binnenland,https://www.nu.nl/binnenland/6069774/vier-mensen-verdronken-ook-s-avonds-nog-druk-op-stranden-en-in-zee.html,"Ook bij Wijk aan Zee is een zwemmer uit het water gehaald, laat Reddingsbrigade Nederland weten. ... Officieel eerste landelijke hittegolf van het jaar gemeten.","Zeker vier mensen zijn zondag langs de Nederlandse stranden overleden, meldt Reddingsbrigade Nederland. Ook in de avond begaven mensen zich in zee, terwijl dit sterk werd afgeraden vanwege de sterke stroming en aflandige oostenwind.
De eerste persoon, volgens de NOS gaat het om een jongere, werd rond 13.00 uur bij het Haagse Zuiderstrand uit het water gehaald en gereanimeerd. Hij werd naar het ziekenhuis gebracht, maar de hulp mocht niet meer baten.
Rond 16.30 uur is bij Strand Zuid in Den Haag een 24-jarige man zonder vaste woon- of verblijfplaats uit zee gehaald, meldt de politie. Hij is onderweg naar het ziekenhuis overleden.
Ook bij Wijk aan Zee is een zwemmer uit het water gehaald, laat Reddingsbrigade Nederland weten. Over zijn identiteit is nog niets bekend.
In Zandvoort is rond 19.30 uur een tot nu toe onbekende persoon uit het water gehaald. Deze persoon was afgedreven, meldt Veiligheidsregio Kennemerland. Reanimatie door de reddingsbrigade mocht niet meer baten.
Langs de gehele kust van Zuid-Holland (Noordwijk, Katwijk aan Zee, Scheveningen en Hoek van Holland) is de rode vlag gehesen. Dit betekent dat ten strengste wordt ontraden om te zwemmen. Strandgasten mogen wel de zee in, maar dan maximaal tot kniehoogte. Via een NL-Alert werden mensen langs de kust aan het eind van de middag geattendeerd op een zeer verraderlijke situatie in zee. Die ontstond door de combinatie van een gedraaide wind en de stroming.
In navolging van deze maatregel hebben de veiligheidsregio's in Noord-Holland ook de rode vlag gehesen in de kuststrook tussen Zandvoort en Callantsoog.
Rond 21.30 uur kon Reddingsbrigade Nederland melden dat tot op dat moment 167 mensen zondag uit zee gered moesten worden. In minstens 37 gevallen moesten personen uit levensbedreigende situaties gered worden. Dat aantal is nog opgelopen doordat veel stranden zondagavond nog druk bezocht waren en mensen ondanks de rode vlag de zee in gingen. Vooral bij Wijk aan Zee en Den Haag was dat gevaarlijk, omdat daar de muistroom het sterkst is.
""Menig brigade is nog in volle bezetting bezig"", zegt een woordvoerder van Reddingsbrigade Nederland tegen NU.nl. ""Rond 20.30 uur zijn er nog zes reddingen geweest in Katwijk.""
""Het is op veel stranden zo ontzettend druk, dat het niet meer te overzien is door de strandwachten"", zei de woordvoerder in de middag. ""Mensen gaan dankzij de hitte sneller het water in en zitten dan op elkaar in de zee. De strandwachten kunnen het onderscheid niet meer maken.""
""De afgelopen dagen bleek de waarschuwing voor verraderlijke muien goed aan te slaan, maar het is nu zo warm dat de meeste mensen dat zijn vergeten.""
""Door de drukte hadden strandwachten moeite om tussen de mensen door te komen. En reddingswerkers konden het strand niet op door de grote hoeveelheid fietsen en scooters bij de strandopgangen.""
De reddingsdiensten moesten zondag ruim vierhonderd keer in actie komen. Dan gaat het om vermiste kinderen, kleine verwondingen of mensen die onwel zijn geworden door de hitte. Maar zondag zijn ook significant meer mensen uit zee gered dan eerdere dagen. Exacte cijfers kon Reddingsbrigade Nederland echter nog niet noemen.","['Niet zwemmen, maximaal tot kniehoogte in het water', 'Strandwachten hadden geen overzicht meer']",,['https://media.nu.nl/m/gqfx58zaq7fi_wd854/vier-mensen-verdronken-ook-s-avonds-nog-druk-op-stranden-en-in-zee.jpg'],True,True
33,83,Vijf handige apps die laten zien hoe verschrikkelijk warm ...,NU,2020-08-11,Achtergrond,https://www.nu.nl/tech-achtergrond/6069916/vijf-handige-apps-die-laten-zien-hoe-verschrikkelijk-warm-het-buiten-is.html,"Hoewel de app alleen in het Engels beschikbaar is, klopt de weerinformatie ook voor Nederland. ... Werken tijdens een hittegolf: zo hou je je laptop koel. Beeld ...","Voor wie het nog niet gemerkt had: het is deze week uitzonderlijk warm. Nou staat op je smartphone al standaard een weerapp geïnstalleerd, maar voor wie tot in detail wil weten hoelang deze hitte nog aanhoudt zijn er uitgebreidere alternatieven beschikbaar. We zetten vijf handige apps op een rij.
What The Forecast?!! geeft je de weersverwachting recht voor zijn raap en een tikkeltje grof. Bij de 34 graden van maandag vertelde de app dat het buiten voelt ""als een hete scheet"". Als je geen internetverbinding hebt, vertelt de app de weersverwachting in de hel.
Je kan in de instellingen aangeven hoe grof je wilt dat de app is: PG (mogelijk niet geschikt voor jonge kinderen), PG-13 (mogelijk niet geschikt voor kinderen onder de dertien jaar), of R (eigenlijk niet geschikt voor kinderen onder de zeventien jaar). Daarnaast geeft de app een keuze uit computerstemmen met verschillende Engelse accenten die de weersverwachting voorlezen.
Naast de speelse insteek van de app is deze ook praktisch in gebruik. De app heeft een handige en overzichtelijke interface die onder meer de temperatuur, wind, luchtvochtigheid en uv-index laat zien. De app is gratis, maar wie hem zonder advertenties wil gebruiken moet daarvoor eenmalig 1,99 dollar betalen.
Download What The Forecast?!! voor Android of iOS
Hello Weather is een overzichtelijke weerapplicatie. De interface van de app is zo opgesteld dat je in een oogopslag kunt zien welk weer het nu is en wat er de komende week verwacht wordt. Hoewel de app alleen in het Engels beschikbaar is, klopt de weerinformatie ook voor Nederland. In de instellingen is het mogelijk om uitgebreide windinformatie in te schakelen en om de windsnelheid in knopen te laten zien.
Hoewel Hello Weather geen advertenties toont, moeten gebruikers een abonnement van 8,99 euro per jaar afsluiten om functies zoals weerkaarten en regenmeldingen te activeren. Voor dat bedrag krijg je ook de mogelijkheid om tussen meerdere meteorologische bronnen te wisselen, waardoor je de vrijheid hebt om de volgens jou meest kloppende bron te gebruiken.
Download Hello Weather voor Android of iOS
Voor watersporters, zeilers, of mensen die graag een duik nemen in de zee is Windy een aanrader. Het is de meest uitgebreide app van de vijf en bestaat uit veel verschillende weerkaarten. Zo heeft de app een kaart die precies laat zien waar de wind op jouw locatie vandaan komt, wat de temperatuur is, hoe warm het zeewater is, hoe de luchtkwaliteit is en is er een kaart die de deining van de golven laat zien.
De app geeft heel gedetailleerde informatie. Wel zijn sommige kaarten wat lastig om af te lezen voor een leek. Windy is een gratis app zonder advertenties maar gebruikers die een sneller werkende app willen, kunnen ervoor kiezen om een premiumabonnement af te sluiten. Dit kost 3,49 euro per maand.
Download Windy voor Android of iOS
Carrot Weather heeft, net zoals What The Forecast?!! een speelsere aanpak bij het brengen van zijn weerinformatie. Hier worden de huidige verwachting en temperatuur namelijk vergezeld door een korte, grappige tekst. Zo noemt de app je een 'meatbag', suggereert hij bij slecht weer dat je een lijk probeert te verbergen en bedreigt hij je als je binnen blijft bij goed weer.
Achter die jolige ondertoon schuilt een goed aanpasbare app, waarin je onder meer de widgets voor op het beginscherm van je telefoon naar eigen smaak kunt aanpassen. Ook kun je een abonnement afsluiten om te mogen kiezen uit meerdere weerbronnen, net als bij Hello Weather. De app is gratis op Android, maar op iOS moet je 5,49 euro betalen voordat je de app kunt downloaden.
Download Carrot Weather voor Android of iOS
WeatherBug heeft een overzichtelijke en gebruiksvriendelijke interface en bestaat naast een weersvoorspelling uit verschillende kaarten die het weer in je omgeving laten zien, zoals een kaart voor neerslag, en heeft de app een kaart die laat zien hoe het gesteld is met de luchtkwaliteit in de omgeving.
Een toffe functie van WeatherBug is de onweermelder die vertelt hoe ver de dichtstbijzijnde onweersbui van jou vandaan is. Op een kaart is te zien waar recent een blikseminslag is geweest. Je kan in de instellingen van de app aangeven dat je een pushmelding wil ontvangen als onweer dicht bij jou in de buurt komt.
WeatherBug is gratis maar biedt ook een premiumversie voor 4,49 euro per jaar waarbij geen advertenties worden getoond.
Download WeatherBug voor Android of iOS","['What The Forecast?!!', 'Hello Weather', 'Windy', 'Carrot Weather', 'WeatherBug']",,"['https://media.nu.nl/m/bp1x8n9aofv7_wd854/vijf-handige-apps-die-laten-zien-hoe-verschrikkelijk-warm-het-buiten-is.jpg', 'https://media.nu.nl/m/n4vxg1sa0vwk_wd854/what-the-forecast.jpg', 'https://media.nu.nl/m/k2ox6avanubd_wd854/hello-weather.jpg', 'https://media.nu.nl/m/cirxv28afify_wd854/windy.jpg', 'https://media.nu.nl/m/fv2xbjsawi96_wd854/carrot-weather.jpg', 'https://media.nu.nl/m/jxxxlj2ayrg2_wd854/weatherbug.jpg']",True,True
34,69,Waarom werd Bas van Wijk op een Amsterdams ...,NU,2021-04-19,Binnenland,https://www.nu.nl/binnenland/6128342/waarom-werd-bas-van-wijk-op-een-amsterdams-zwemstrandje-doodgeschoten.html,"Nederland zit aan het begin van een hittegolf die zou eindigen op 18 augustus. Op die 8 augustus wordt in De Bilt de hoogste temperatuur van 34,6 graden ...","Maandag start in de rechtbank van Amsterdam de inhoudelijke behandeling van de dood van Bas van Wijk in Amsterdam. Deze 24-jarige man werd in augustus vorig jaar doodgeschoten toen hij betrokken raakte bij een conflict. Wat gebeurde er die dag?
De belangrijke juridische vraag die gesteld zal worden, is wat er zich nou heeft afgespeeld voor de dood van Bas. Werd hij doodgeschoten door Samir el Y. omdat El Y. een horloge wilde stelen? Of gebeurde het na een conflict, waarop El Y. alsnog het horloge meenam?
Als moord niet kan worden bewezen, is het antwoord op die vraag het verschil tussen doodslag en gekwalificeerde doodslag. In dat laatste geval betekent het dat iemand is gedood om een andere daad te verhullen en dat wordt in de regel zwaarder bestraft. Maar wat speelde er zich dan af op die dag?
Het is die zaterdag 8 augustus zinderend heet. Nederland zit aan het begin van een hittegolf die zou eindigen op 18 augustus. Op die 8 augustus wordt in De Bilt de hoogste temperatuur van 34,6 graden gemeten.
Bas en zijn vrienden zoeken dan ook verkoeling bij de Nieuwe Meer, onderdeel van natuur- en recreatiegebied De Oeverlanden aan de zuidwestkant van Amsterdam. Net als vele anderen die dag vinden ze een plek bij de zwemsteiger aan het Anton Schleperspad.
Tegen het einde van de middag ontstaat er irritatie tussen de groep vrienden van Bas en personen rondom El Y. Er worden blikken uitgewisseld en bij de vrienden van Bas ontstaat het vermoeden dat de jongens uit zijn op een horloge van een van hen, een imitatie van een gouden Rolex.
De irritatie ontaardt in een conflict als El Y. iets roept in de trant van: ""Wie keek er zo lang?"" Niet veel later staan een vriend van Bas en de 21-jarige El Y. hoofd aan hoofd tegenover elkaar.
""Moet ik jou door je kankerknie schieten?"", reproduceert een getuige de woorden van El Y. ""Ik maak geen grappen. Ik bluf niet, ik doe het gewoon"", waarop de man de trekker overhaalt. De kogel belandt in de grond.
Als El Y. vervolgens om de Rolex vraagt, komt Bas tussenbeide en wordt hij op enig moment neergeschoten, waarop de verdachte er alsnog met het horloge vandoor gaat. Hulp komt voor Bas te laat. Kort na arriveren in het ziekenhuis overlijdt hij.
Zijn dood zorgt voor een schok en in zijn geboorteplaats Badhoevedorp wordt op 14 augustus een stille tocht voor Bas gehouden. Aanwezigen dragen shirts met 'onze held' en #AllesisvoorBassie erop.
Twee dagen voor de tocht is El Y. aangehouden. In een van zijn eerste verhoren bekent hij zijn daad. Op zijn aanwijzing worden in een verborgen ruimte in een auto het horloge en het wapen aangetroffen.
Naast de verdenking van het doodschieten van Bas wordt El Y. ook vervolgd voor wapenhandel.","['Irritatie vooraf aan schietincident', 'Man heeft doodschieten Bas bekend']",,"['https://media.nu.nl/m/vopxut6agipt_wd854/bas-van-wijk.jpg', 'https://media.nu.nl/m/cb2x7b9aqoao_wd854/bas-van-wijk.jpg']",True,True
35,12,Simpel uitgelegd: Kan het in Nederland 50 graden worden ...,NU,2021-07-02,Klimaat,https://www.nu.nl/klimaat/6142944/simpel-uitgelegd-kan-het-in-nederland-50-graden-worden-net-als-in-canada.html,... Nederland 50 graden worden? NU.nl vroeg het aan de mensen van het weer ... De kans op een hittegolf is daardoor een stuk groter dan vroeger. Ook ...,"Het is op dit moment bloedheet in het westen van Canada. In het dorp Lytton was het woensdag bijna 50 graden. Nooit eerder was het zo warm in Canada. Hoe kan het daar nu zo heet zijn? En kan het ook in Nederland 50 graden worden? NU.nl vroeg het aan de mensen van het weer.
Dat het zo heet is in Canada, heeft te maken met twee dingen. Allereerst is een enorme 'koepel' van warmte stil komen te liggen boven land. Weermensen spreken van een groot hogedrukgebied dat niet beweegt. Hoe langer zo'n warmtekoepel blijft hangen, hoe warmer het wordt.
Maar er is meer aan de hand. Het gebied in Canada waar het nu zo warm is, ligt achter de bergen: de Rocky Mountains. Bergtoppen zijn daar zo hoog als in de Alpen. Deze enorme bergen houden wind tegen. Hierdoor stijgt de temperatuur.
Achter de bergen daalt de lucht. En als lucht daalt, wordt die steeds warmer en warmer. Weervrouw Diana Woei van Weerplaza vergelijkt het met een fietspomp: ""Als je blijft pompen, blijf je lucht samenpersen. Dan wordt de fietspomp vanzelf warm"".
Het was al heet, maar door het 'fietspompeffect' is het dus nog warmer geworden in Canada. Mensen onder aan de berg hebben het gevoel dat zij onder een föhn staan.
In Nederland hebben we geen bergen. Ons land is plat en daardoor is er altijd wel wat wind. 50 graden zal het daardoor nooit worden, zegt Woei.
Wel komen warm weer en hittegolven vaker voor in Nederland. Dit heeft te maken met klimaatverandering. Hierdoor warmt de aarde op. Mensen hebben die opwarming veroorzaakt, vooral door fabrieken. Daarover zijn wetenschappers het al jaren eens.
Het is bij ons nu gemiddeld 1,7 graden warmer dan 120 jaar geleden. De kans op een hittegolf is daardoor een stuk groter dan vroeger. Ook temperaturen van boven de 35 graden worden minder zeldzaam.
De hoogste temperatuur ooit gemeten in Nederland is 40,7 graden. Dat was op 25 juli 2019 in het Brabantse Gilze-Rijen. In die zomer was het voor het eerst warmer dan 40 graden in ons land.
Toch denkt het KNMI dat 40 graden zeldzaam blijft voor Nederland. Hoe heet het nog gaat worden in de toekomst, weet het KNMI niet. ""Dat is precies de vraag waar we nu mee bezig zijn"", zegt onderzoeker Geert Jan van Oldenborgh van het KNMI.
We zijn benieuwd naar je mening over dit artikel. Klik hier om je feedback achter te laten in een korte vragenlijst van een minuut.",['Geen 50 graden in Nederland'],,"['https://media.nu.nl/m/xllxht0asvx5_wd854/simpel-uitgelegd-kan-het-in-nederland-50-graden-worden-net-als-in-canada.jpg', 'https://media.nu.nl/m/44vxfg8akzen_wd854/hittegolf-in-canada-en-vs.jpg', 'https://media.nu.nl/m/81pxr78amxbx_wd854/temperatuurrecords-in-nederland.jpg']",True,True
36,43,Wordt het nog wat met onze zomer? Grootste kans,NU,2021-07-07,Klimaat,https://www.nu.nl/klimaat/6143930/wordt-het-nog-wat-met-onze-zomer-grootste-kans-zoals-het-weer-in-juni-was.html,... Nederland regenachtig weer bezorgen. Deze zomer wordt die westelijke stroming geblokkeerd door hardnekkige hogedrukgebieden. Dat we desondanks in Nederland ...,"Nederlandse zomers zijn wisselvallig. Maar, zo blijkt uit nieuw onderzoek van het KNMI, ze kunnen ook wekenlang in eenzelfde patroon blijven steken: als de zomer nat en koel begint, is de kans relatief groot dat die ook zo eindigt. Hetzelfde geldt voor een droge en hete zomer. Deze zomer is overigens een vreemde eend: tot nog toe vrij nat én 'warmer dan hij lijkt'.
Coronarestricties worden langzaam opgegeven, en dus zijn er nog veel vakantietwijfelaars. Voor de veiligheid nog een jaar in eigen land? Of juist eindelijk weer even huis en haard achterlaten, voor een trip naar de Spaanse zon? Dan willen we liefst eerst weten wat voor weer het thuis wordt.Officieel kunnen meteorologen twee weken redelijk betrouwbaar vooruitkijken. Die classificeren als 'licht wisselvallig zomerweer': temperaturen rond 23 graden en naast zon af en toe een spatje regen. Heel normaal weer dus - maar zeker niet tropisch.
Toch wordt de atmosfeer boven het noordelijk halfrond deze zomer gedomineerd door een weertype dat meer past bij droogte en hittegolven.
In het 'natte en koele' weertype is sprake van een krachtiger westcirculatie, waarbij lagedrukgebieden vanaf de Atlantische Oceaan Nederland regenachtig weer bezorgen. Deze zomer wordt die westelijke stroming geblokkeerd door hardnekkige hogedrukgebieden.
Dat we desondanks in Nederland een flinke reeks natte dagen achter de rug hebben, laat zien dat beide zomertypen alsnog hun eigen variabiliteit houden, legt klimaatonderzoeker Karin van der Wiel van het KNMI uit aan NU.nl.
Zij heeft samen met enkele collega's een tientallen jaren oude hypothese van de Amerikaanse wiskundige en meteoroloog Edward Lorenz onderzocht. Lorenz is bekend van de chaostheorie, met de beroemde anekdote dat het fladderen van een vlinder een kettingreactie in gang kan zetten, die uiteindelijk kan leiden tot een orkaan.
Lorenz had nog een hypothese, vertelt Van der Wiel: dat zomers kiezen uit twee soorten weer - een koele en natte, met een sterke westcirculatie, en een meer geblokkeerde zomer, met grotere kans op hittegolven en droogten. Als de zomer in één van die twee standen begint, is de kans ook groot dat die zo eindigt, meende Lorenz in de jaren zestig.
Moderne klimaatmodellen van het KNMI leveren nu voorzichtig bewijs voor de stelling. Het KNMI waarschuwt dat het verband nog te onzeker is om een echte seizoensverwachting op te baseren, maar schrijft ook: ""we mogen deze zomer wellicht vaker hoge druk en mooi weer verwachten dan een westelijke stroming met kwakkelweer.""""Als het echt waar is, en dat moet nog beter worden uitgezocht, vergroot dit de voorspelbaarheid van ons zomerweer"", zegt Van der Wiel.
Hoe typeert deze zomer dan eigenlijk tot nog toe? Het was weliswaar vrij nat, maar we hebben ongezien ook net een recordwarme junimaand achter de rug.
""Het was voor mij ook wel een verrassing dat juni zo warm was"", zegt Van der Wiel, die zich vooral herinnert dat Nederland na drie kurkdroge jaren eindelijk weer een keer zonder noemenswaardig neerslagtekort aan de zomer begon.Dat Nederlandse warmterecord verbleekt als je het vergelijkt met andere plekken op het noordelijk halfrond. Canada en de Verenigde Staten waren vorige week wereldnieuws met een van de meest extreme hittegolven die ooit zijn waargenomen - extreem vanwege de 'bijna onmogelijke' afwijking van de normale zomertemperaturen, die op veel plaatsen met 20 tot 25 graden Celsius werd overschreden.
Ook Europa heeft deze zomer opnieuw extreme hitte, maar die is deze keer voor de oostelijke helft, van Cyprus tot Sint Petersburg, getroffen door bosbranden en absolute hitterecords. ""En momenteel beleeft Lapland hitterecords"", zegt Van der Wiel.Die hittegolven zijn tekenend voor een 'geblokkeerde westcirculatie' op het noordelijk halfrond. Door het ontbreken van een sterke westenwind, staat de deur open voor grote bellen tropische hitte om van zuid naar noord te gaan - maar dat gebeurt nooit overal tegelijk.Nu is de hitte voor het westen van Noord-Amerika en het oosten van Europa. Als het patroon ook in de komende weken aanhoudt, zoals Lorenz een halve eeuw geleden voorspelde, is ook in andere delen van het noordelijk halfrond de kans op hitte of droogte dit jaar groter dan gemiddeld.
Die jaren beginnen wel wat op te stapelen, valt klimaatwetenschappers op. Zij vermoeden dat klimaatverandering niet alleen leidt tot gemiddeld hogere temperaturen, maar ook veranderingen in de zomerse luchtstromingen. Extreme weersituaties kunnen hierdoor langer aanhouden.","[""Wisselvallig weer tijdens 'droge en hete zomer'"", 'Zomer eindigt (vaak) zoals die begint', ""'Wellicht vaker hoge druk en mooi weer'"", 'Juni was nat, maar óók recordwarm', 'Europese hitte is (tot nog toe) voor het oosten']",,['https://media.nu.nl/m/nwexi4tag2m0_wd854/wordt-het-nog-wat-met-onze-zomer-grootste-kans-zoals-het-weer-in-juni-was.jpg'],True,True
37,53,"Volop zon in Zuid-Europa, fikse hittegolf in Griekenland",NU,2021-07-28,Buitenland,https://www.nu.nl/buitenland/6148368/volop-zon-in-zuid-europa-fikse-hittegolf-in-griekenland.html,"""Het kan zelfs nog een paar graden warmer worden."" Vakantiegangers moeten tot zeker na het weekend rekening houden met de hittegolf. ... CO2-uitstoot ...","Terwijl het weerbeeld in grote delen van West- en Noord-Europa wisselvallig blijft, heeft Zuid-Europa nergens last van. In de populairste vakantielanden schijnt de zon volop en stijgt het kwik naar ruim 30 graden. In Griekenland zijn zelfs temperaturen van boven de 40 graden op komst.
Reizigers die liever in Duitsland, Frankrijk of het Verenigd Koninkrijk vertoeven, krijgen te maken met temperaturen tussen de 20 en 24 graden. Die dagen kunnen gepaard gaan met buien, wolkenvelden of juist zonnige periodes.
De buien worden door een westenwind aangedreven vanaf de Atlantische Oceaan. In de meeste West- en Noord-Europese gebieden kan het mede daardoor later op de dag snel afkoelen.
Ook in Scandinavië is er sprake van wisselvallig zomerweer. Van tijd tot tijd ontstaan lokaal fikse buien met een zware wind. Op de meeste plaatsen ligt de temperatuur onder de 20 graden. Alleen in het zuiden van Noorwegen, Zweden en Finland kan het een paar graden warmer worden.
Het blijft prima vakantieweer in de kustgebieden van landen aan de Middellandse Zee. Met temperaturen van om en nabij 30 graden is het ideaal strandweer. Door een verkoelend briesje vanaf de Middellandse Zee is de hitte te verdragen.
In het binnenland van Spanje en Italië kan het kwik nog iets verder stijgen. In de regio's van hoofdsteden Madrid en Rome wordt gewaarschuwd voor temperaturen tot 35 graden en bovendien een hoge zonkracht, waardoor reizigers snel verbranden.
In Griekenland, in Turkije en op de Balkan is het momenteel het heetst. De zon schijnt volop en de meteorologen van Weerplaza denken dat een temperatuur van zo'n 40 graden in Griekse regio's niet onwaarschijnlijk is. ""Het kan zelfs nog een paar graden warmer worden."" Vakantiegangers moeten tot zeker na het weekend rekening houden met de hittegolf. Het is nog niet duidelijk wanneer de temperaturen gaan dalen.",['Landen rond de Middellandse zee'],,['https://media.nu.nl/m/r48xsdfag00s_wd854/volop-zon-in-zuid-europa-fikse-hittegolf-in-griekenland.jpg'],True,True
38,99,"Natuurbranden in Griekenland houden aan, aantal ...",NU,2021-08-01,Buitenland,https://www.nu.nl/buitenland/6149027/natuurbranden-in-griekenland-houden-aan-aantal-gewonden-loopt-op.html,"Deskundigen spreken van historische hittegolf. Meteorologen spreken al van een ... Overstromingen in Nederland, België en Duitsland. En zoals hier al is ...","Griekenland gaat nog steeds gebukt onder een extreme hittegolf en natuurbranden. Griekse media berichten zondag dat zeker zestien mensen met ademhalingsproblemen in behandeld moesten worden in ziekenhuizen op de Peloponnesos.
Bijna driehonderd brandweerlieden strijden zondag tegen een bosbrand die ongeveer twintig huizen heeft verwoest.
De brand brak zaterdag uit in de buurt van de stad Patras, op zo'n 210 kilometer ten westen van hoofdstad Athene. Volgens persbureau ANA hebben de autoriteiten uit voorzorg het verkeer over een snelweg in dat gebied en de Rio-Antirriobrug over de Golf van Korinthe stilgelegd. De brandweerlieden worden bij het blussen bijgestaan door blusvliegtuigen en helikopters.
In Griekenland worden al dagen temperaturen van boven de 40 graden gemeten. Grieken hoeven voorlopig niet te rekenen op verkoeling. Er worden zondag lokaal temperaturen van rond de 45 graden verwacht. Ook 's nachts blijft het heet. Vooral in stedelijke gebieden zakt het kwik niet onder de 30 graden.
Meteorologen spreken al van een historische hittegolf. Gemeenten hebben gebouwen met airconditioning opengesteld voor mensen die hun snikhete woningen willen verlaten. De autoriteiten waarschuwen dat er door de aanhoudende droogte ook een verhoogd risico op branden blijft bestaan.
Griekenland wordt iedere zomer getroffen door natuurbranden. De Civiele Bescherming zegt dat in 24 uur tijd 58 branden zijn uitgebroken. De brandweer kreeg het vuur in de meeste gevallen snel onder controle.
Griekse eilanden als Kreta, Rodos en Kos zijn ondertussen ook opgeschrikt door aardschokken. De krachtigste aardbeving had zondagochtend een kracht van 5.3. Het epicentrum bevond zich in de buurt van Nisyros, een vulkanisch eiland met ongeveer duizend inwoners. De Griekse zender ERT bericht dat er geen melding is gemaakt van schade of slachtoffers.
Ook in het zuiden van Italië is het bloedheet en zijn branden uitgebroken. Vooral het eiland Sicilië heeft met natuurbranden te kampen. Sardinië werd een week geleden al getroffen door een grote bosbrand.
Vrijdagavond zijn bij de kuststad Catania zo'n 150 mensen op zee geëvacueerd. Ze waren door de vlammen ingesloten. De groep werd met rubberbootjes overgebracht naar boten van de kustwacht.
In Turkije zijn zes doden te betreuren vanwege hevige bosbranden. Het dodental liep zaterdag op tot zes, nadat twee houthakkers om het leven waren gekomen.
Het gevaar is nog niet geweken in Turkije. De komende dagen wordt ook daar extreme hitte met temperaturen tot boven de 40 graden verwacht.","['Deskundigen spreken van historische hittegolf', 'Ook in Italië en Turkije hevige bosbranden']",,"['https://media.nu.nl/m/4ynxegjauh3a_wd854/natuurbranden-in-griekenland-houden-aan-aantal-gewonden-loopt-op.jpg', 'https://media.nu.nl/m/2xixdc9anc8w_wd854/nunl-lezer-jasper-van-den-broek-legde-de-rookwolken-boven-de-turkse-kust-vast.jpg']",True,True
39,56,Warmterecord van 38 graden in Arctisch gebied na ...,NU,2021-12-14,Buitenland,https://www.nu.nl/buitenland/6173048/warmterecord-van-38-graden-in-arctisch-gebied-na-anderhalf-jaar-bevestigd.html,De VN-organisatie meldt dat het record werd gevestigd tijdens een uitzonderlijke en lange hittegolf in Siberië. ... In Nederland zetten we molens en zonnecellen ...,"De Wereld Meteorologische Organisatie (WMO) heeft dinsdag bevestigd dat het op 20 juni 2020 maar liefst 38 graden werd in het Russische dorp Verchojansk. Dat is de hoogste temperatuur ooit gemeten in het Arctisch gebied.
De VN-organisatie meldt dat het record werd gevestigd tijdens een uitzonderlijke en lange hittegolf in Siberië. In het Siberische gebied boven de poolcirkel was het die zomer op de meeste dagen 10 graden warmer dan normaal. De temperaturen in het Arctisch gebied stijgen twee keer sneller dan het wereldwijde gemiddelde, sneller dan op de meeste plekken.
Verchojansk ligt in het oosten van Siberië en zo'n 115 kilometer ten noorden van de poolcirkel. De temperaturen worden er sinds 1885 in de gaten gehouden. Volgens de WMO laat het nieuwe record het belang zien van langetermijnobservaties in het gebied, die informatie verschaffen over de toestand van het klimaat.
De WMO is ook nog bezig met het verifiëren van andere recente warmterecords. Het werd in zowel 2020 als 2021 waarschijnlijk 54,4 graden op de warmste plek ter wereld, Death Valley in de Amerikaanse staat Californië.
Ook het Europese warmterecord van 48,8 graden op het Italiaanse eiland Sicilië afgelopen zomer moet nog worden bevestigd.",[],,"['https://media.nu.nl/m/horxax2a9c7y_wd854/warmterecord-van-38-graden-in-arctisch-gebied-na-anderhalf-jaar-bevestigd.jpg', 'https://media.nu.nl/m/a9vxwfoajgqo_wd854.jpg']",True,True
40,67,"Dit is het (grote) verschil tussen 1,5 en 3 graden opwarming",NU,2022-04-05,Klimaat,https://www.nu.nl/klimaat/6193322/dit-is-het-grote-verschil-tussen-15-en-3-graden-opwarming.html,"""Denk om te beginnen aan de extreme hittegolf in Canada van afgelopen zomer, toen het daar 50 graden werd. ... ""Voor een laaggelegen delta als Nederland zal dit ...","Uit het recente IPCC-rapport blijkt maar weer: de wereld staat er niet goed voor. De CO2-uitstoot stijgt en we liggen op koers voor ongeveer 3 graden opwarming, terwijl 1,5 graden als een uiterste veilige grens wordt gezien. Hoeveel impact heeft dat verschil op het weer, de natuur, de zeespiegelstijging en andere gevolgen van klimaatverandering? NU.nl vroeg het verschillende experts.
Dit stuk verscheen eerder op 21 oktober 2021, rond de klimaattop in Glasgow. Het stuk is geactualiseerd. 
""Waar te beginnen"", verzucht Friederike Otto van het Imperial College London. ""Het verschil is enorm. We kunnen het ons bijna niet voorstellen, zo groot.""""Denk om te beginnen aan de extreme hittegolf in Canada van afgelopen zomer, toen het daar 50 graden werd. In een wereld die 3 graden warmer is, zal dat onderdeel van een gewone zomer zijn. Dit betekent dat een extreme zomer in zo'n wereld ver buiten ons voorstellingsvermogen ligt.""
Otto is een mondiale autoriteit op het gebied van weersextremen. Zij en klimaatonderzoeker Geert Jan van Oldenborgh staan in de Time Magazine-lijst van honderd invloedrijkste personen van 2021 vanwege hun gezamenlijke onderzoek naar onder andere de hitte in Noord-Amerika en overstromingen in Europa.
Het aantal weersextremen neemt sterk toe door klimaatverandering. Zo stijgt de temperatuur van hittegolven veel harder dan de gemiddelde temperatuur. En door een toename van verdamping is er ook meer extreme neerslag en droogte. Die weersveranderingen blijken al uit wereldwijde waarnemingen, terwijl de aarde nu gemiddeld 1,2 graden warmer is.Bij verdere opwarming zullen weersextremen versneld toenemen, zegt Otto. ""Het is heel belangrijk om te benadrukken dat deze gevolgen van klimaatverandering niet lineair zijn. Ze nemen onevenredig snel toe naarmate de opwarming verder stijgt.""In andere woorden: als de opwarming verdubbelt, geeft dat méér dan twee keer zo veel schade.
Dat wordt ook beklemtoond door professor Mark Urban van de University of Connecticut, expert in het berekenen van biodiversiteitsverlies door klimaatverandering.
""Veel soorten leven net binnen de grenzen van hun overleving"", zegt Urban. ""Planten en dieren kunnen op een warme dag hun jas niet uittrekken of de airconditioning aanzetten tijdens een hittegolf. Ze hebben elke dag te maken met klimaatverandering en zelfs kleine veranderingen kunnen tot grote achteruitgang leiden.""Het verlies aan soorten versnelt naarmate de temperatuur verder stijgt, vervolgt Urban. ""Bij sterke klimaatverandering kunnen kantelpunten overschreden worden, waarna hele ecosystemen kunnen verdwijnen. Dat geldt bijvoorbeeld voor de ecosystemen op bergtoppen en in tropische koraalriffen.""Die ecosystemen zitten volgens Urban nu al ""gevaarlijk dicht"" op de grens. ""Als de opwarming doorschiet naar 3 graden, verdwijnen ze volledig en sterven alle soorten uit die ervan afhankelijk zijn.""
Vergeleken met extreem weer en biodiversiteitsverlies is zeespiegelstijging een trage starter, vertelt Michiel van den Broeke, hoogleraar polaire meteorologie en directeur van het Instituut voor Marien en Atmosferische Onderzoek Utrecht (IMAU) van de Universiteit Utrecht. Maar op de lange termijn kan die stijging juist voor Nederland een gamechanger worden.
""De ijskappen van Groenland en Antarctica zijn enorm"", zegt Van den Broeke. ""Als die slechts 10 procent van hun ijs verliezen, zal de zeespiegel wereldwijd al met meer dan 6 meter stijgen.""Hij draait het liever om: er valt nog veel te voorkomen. ""De laatste wetenschappelijke inzichten suggereren dat een groot deel van de ijskappen zal blijven bestaan als de wereldwijde opwarming beperkt wordt tot 1,5 graden, maar zelfs dan zal de zeespiegelstijging nog oplopen naar enkele meters in het jaar 2300.""Dat gaat veel sneller en uiteindelijk ook veel verder als de temperatuur doorstijgt naar 3 graden. ""Dan is het zeer waarschijnlijk dat grote delen van de ijskappen op Groenland en West-Antarctica op termijn smelten, met nog vele meters extra zeespiegelstijging tot gevolg.""""Voor een laaggelegen delta als Nederland zal dit rampzalig uitpakken"", aldus Van den Broeke. ""Het is dus essentieel dat we de opwarming zoveel mogelijk beperken.""
Als we doorgaan op de huidige koers, wordt het ongeveer 3 graden warmer, maar we kunnen die koers nog bijsturen, zegt hoogleraar klimaatbeleid Heleen de Coninck van de Technische Universiteit Eindhoven.De tijd dringt wel. ""Om nog onder de 1,5 graden te kunnen blijven moet de wereldwijde CO2-uitstoot over negen jaar al met de helft zijn gedaald en in 2050 netto nul hebben bereikt"", zegt De Coninck. ""In de tweede helft van de eeuw is het daarbovenop nodig om netto nul CO2 uit de atmosfeer weg te halen.""Daarvoor zijn volgens De Coninck in alle sectoren grote veranderingen nodig. ""Om vervoer als voorbeeld te nemen: het volstaat niet om de acht miljoen verbrandingsauto's in Nederland te vervangen door elektrische auto's. Het gaat ook om deelauto's, betere treinverbindingen en meer mogelijkheden voor lopen en fietsen. Pas in die samenhang kun je een volledig duurzaam mobiliteitssysteem krijgen. En dat geldt vervolgens voor elke sector.""De Coninck noemt het ook essentieel om mensen op te leiden in de duurzame economie en benoemt ook de grote rol voor de financiële sector. Deze kan de verduurzaming zowel versnellen als afremmen, afhankelijk van de hoeveelheid investeringen in vervuilende energiebronnen. Dat onderwerp staat ook tijdens de klimaattop in Glasgow op de agenda.
Ook voor de mondiale landbouw zijn er grote voordelen om de opwarming onder de 1,5 graden te houden, bleek in 2018 en 2019 uit speciale IPCC-rapporten. Ook economisch is dat vermoedelijk het optimale scenario als de vereiste investeringen voor klimaatbeleid worden afgewogen tegen de economische schade van klimaatverandering.
In een wereld zonder klimaatbeleid blijft de uitstoot van broeikasgassen stijgen. In dat geval zal de uiteindelijke opwarming waarschijnlijk nog hoger uitvallen dan 3 graden, stelt klimaatonderzoeker Bart Verheggen van Amsterdam University College. ""Aangezien wij mensen de oorzaak zijn van de opwarming, bepalen onze gezamenlijke acties ook hoever we het laten komen. Het is onze keuze.""
We zijn benieuwd naar je mening over dit artikel. Klik hier om je feedback achter te laten in een korte vragenlijst van een minuut.","['Aantal weersextremen neemt onevenredig snel toe', 'Tussen 1,5 en 3 graden verdwijnen koraalriffen volledig', 'Een metershoog verschil in zeespiegelstijging', 'Wat is ervoor nodig om de opwarming te stoppen?', 'Zonder beleid wordt het nóg warmer']",,['https://media.nu.nl/m/pfhx19dak7cz_wd854/olifanten-voor-de-kilimanjaro-in-kenia.jpg'],True,True
41,92,"India verbiedt export van tarwe, mogelijk invloed op ...",NU,2022-05-14,Economie,https://www.nu.nl/economie/6200722/india-verbiedt-export-van-tarwe-mogelijk-invloed-op-wereldwijde-tarweprijs.html,Een hittegolf heeft de productie beperkt en de binnenlandse prijzen zijn fors gestegen. ... In Nederland waren brood en granen vorige maand bijna 6 procent ...,"India heeft de export van tarwe verboden. Een hittegolf heeft de productie beperkt en de binnenlandse prijzen zijn fors gestegen. Daardoor komt de voedselzekerheid in India in gevaar volgens de autoriteiten. Het besluit zou de prijs van tarwe op de wereldmarkt verder kunnen opdrijven.
Het Indiase verbod is opmerkelijk, omdat het land eerder nog liet weten op een recordexport van tarwe te rekenen.
De wereldmarkt had het Indiase graan dit jaar goed kunnen gebruiken. Export uit Oekraïne is amper mogelijk door de oorlog in dat land. De Verenigde Staten en Frankrijk kampen met weersomstandigheden die het verbouwen van de belangrijke graansoort bemoeilijken.
Zorgen over tarwe drijven onder andere de prijzen voor brood op. In Nederland waren brood en granen vorige maand bijna 6 procent duurder dan een jaar eerder, blijkt uit cijfers van het Centraal Bureau voor de Statistiek. Maar vooral armere landen en mensen in Afrika en Azië worden zwaar getroffen door de hogere voedselprijzen.",[],,['https://media.nu.nl/m/t86x5ona2lyn_wd854/india-verbiedt-export-van-tarwe-mogelijk-invloed-op-wereldwijde-tarweprijs.jpg'],True,True
42,35,Spaanse hitte breidt zich komende dagen uit naar West- ...,NU,2022-06-13,Buitenland,https://www.nu.nl/buitenland/6206245/spaanse-hitte-breidt-zich-komende-dagen-uit-naar-west-europa.html,"Volgens Weerplaza kan het vooral vrijdag en zaterdag in het zuiden en zuidoosten boven de 30 graden worden. Om in Nederland van een hittegolf te spreken, moet ...","De hitte waar Spanje momenteel mee te maken heeft, breidt zich deze week geleidelijk uit naar het westen van Europa. De komende dagen loopt de temperatuur in Frankrijk op tot boven de 30 graden. Later deze week wordt het ook in ons land zomers of tropisch.
Op het Iberisch Schiereiland (Spanje en Portugal) was het afgelopen weekend al extreem heet: zo werd het onder meer in delen van Spanje al boven de 40 graden. Volgens de Spaanse weerdienst AEMET kan het kwik de komende dagen nog verder stijgen. Zo kan het in de steden Cordoba en Zaragoza 43 tot 44 graden worden.
De komende dagen breidt de hitte zich noordelijker uit en is Frankrijk aan de beurt. Vanaf dinsdag wint de hitte terrein in de zuidelijke helft van het land en halverwege de week kunnen de maximumtemperaturen uitkomen op 35 tot 38 graden.
De hoogste temperaturen worden volgens de Franse weerdienst Météo-France verwacht tussen donderdag en vrijdag. Mogelijk komt het dan ook in Frankrijk tot een hittegolf. Daarvoor moet het ten minste drie dagen achtereen in het hele land gemiddeld warmer dan 25,3 graden zijn.
Later deze week draait de wind naar het zuiden, waardoor de hete lucht zich uitbreidt naar het westen van Europa. Ook Nederland krijgt te maken met zomerse of tropische temperaturen. Volgens Weerplaza kan het vooral vrijdag en zaterdag in het zuiden en zuidoosten boven de 30 graden worden.
Om in Nederland van een hittegolf te spreken, moet het vijf dagen achtereen boven de 25 graden zijn, waarvan drie dagen boven de 30 graden. De kans is klein dat dit gebeurt, aangezien het zondag naar verwachting minder warm wordt.",[],,['https://media.nu.nl/m/6snx8mca82zt_wd854/hittegolf-in-spanje.jpg'],True,True
43,90,Wim woont en werkt in Stockholm: 'Ik word hier als heel ...,NU,2022-07-12,Werk,https://www.nu.nl/werk/6211741/wim-woont-en-werkt-in-stockholm-ik-word-hier-als-heel-zuinig-gezien.html,... Nederland? Deze keer spreken we Wim in Stockholm ... We hadden afgelopen maand al een hittegolf met temperaturen van 30 graden.,"Jaarlijks emigreren zo'n 40.000 Nederlanders naar het buitenland. Hoe bevalt het werken in hun nieuwe (tijdelijke) thuisland? En willen ze eigenlijk nog wel terug naar Nederland? Deze keer spreken we Wim in Stockholm.
 Wie: Wim Timmermans Functie: Director Global Key Accounts bij technologiebedrijf Vertiv Waar: Stockholm, Zweden Sinds: 2017 (sinds 1988 in het buitenland) 
""In 1988 ben ik naar Zweden vertrokken omdat ik een leuk Zweeds meisje had ontmoet. Met haar ben ik 34 jaar later nog steeds getrouwd. Ik was altijd nieuwsgierig naar een leven in het buitenland. Als twintiger denk je misschien wat minder lang na over dingen en doe je het gewoon.""
""We hebben daarna voor mijn werk in veel verschillende landen gewoond. Ieder werelddeel is weer zo anders, daar leer je ontzettend veel van. Je krijgt er een open blik van. Dus als je de kans krijgt om in het buitenland te wonen: absoluut doen.""
""Ik werkte bij telecombedrijf Ericsson en kon toen voor een project naar Nieuw-Zeeland. Later kon ik naar Maleisië. Voor het bedrijf waar ik daarna aan de slag ben gegaan, heb ik onder meer in Hongkong gewoond. Het hele gezin is altijd meegegaan, tot mijn dochters hun eigen weg gingen.""
""Nu werk ik in Zweden voor Vertiv, een internationaal bedrijf, dat ook een kantoor in Nederland heeft. Dus er is toch nog een connectie met het land waar ik geboren ben. Dat heb ik altijd belangrijk gevonden. Daarom heb ik mijn dochters aangemoedigd om in Nederland te gaan studeren, om de Nederlandse cultuur beter te leren kennen. Daarnaast woont mijn moeder er nog steeds, zo konden ze haar ook vaker zien.""
""De landen lijken eigenlijk heel erg op elkaar. De talen ook, ze komen allebei uit de Germaanse talenfamilie. De mensen zijn heel open en toegankelijk. Daardoor voelde het niet als een heel grote stap.""
""Maar veel mensen hier vinden Nederlanders direct en kort door de bocht. Als iets groen is, vinden wij dat groen. Maar voor anderen kan het lichtgroen of donkergroen zijn. Directheid hoeft overigens niet iets negatief zijn, Nederlanders draaien er tenminste minder omheen en duiken ergens direct in. Ik word trouwens ook als heel zuinig gezien. Dat is iets typisch Nederlands.""
""Toen ik hier voor het eerst kwam, was er nog geen internet. Het was erg lastig om contact te houden met vrienden en familie. Nu dat er wel is, kan ik heel de dag met mijn moeder appen als ik dat wil. Daarnaast miste ik in het begin dingen als erwtensoep, pindakaas en drop. Dat kun je inmiddels ook krijgen hier.""
""Ik sport veel en train voor een triatlon. Dat - zwemmen, fietsen, hardlopen - kan hier allemaal in de buurt. We gaan sowieso vaak de natuur in, er liggen prachtige nationale parken rondom de stad.""
""Het is tegenwoordig vroeger in het jaar warm. We hadden afgelopen maand al een hittegolf met temperaturen van 30 graden. Ik ga dan lekker de bossen in om te wandelen of om te fietsen. Het heerlijke is: je komt echt niemand tegen. Dat is in Nederland wel anders.""
""We zijn nu tien jaar terug in Zweden, maar de donkere winters worden ieder jaar lastiger voor mij. Midden in de winter begint het al om half drie 's middags donker te worden. We gaan niet terug naar Nederland, maar denken er wel over om in de wintermaanden in Spanje te gaan wonen.""","['Hoe ben je in Stockholm terechtgekomen?', 'In welke landen hebben jullie nog meer gewoond?', 'Hoe is het om als Nederlander in Zweden te wonen?', 'Wat mis je het meest aan Nederland?', 'Wat doe je het liefst in je vrije tijd?', 'Je woont nu al zo lang in het buitenland, kom je ooit nog terug?']",,['https://media.nu.nl/m/9uwxom5av0pa_wd854/wim-woont-en-werkt-in-stockholm-ik-word-hier-als-heel-zuinig-gezien.jpg'],True,True
44,16,Hittegolf in Zuid-Europa: zo houd je je hoofd koel op (weg ...,NU,2022-07-13,Buitenland,https://www.nu.nl/buitenland/6211763/hittegolf-in-zuid-europa-zo-houd-je-je-hoofd-koel-op-weg-naar-de-camping.html,"In Nederland is het warm, maar in Frankrijk en Spanje is het warmer, warmst ... Hittegolf in ...","In Nederland is het warm, maar in Frankrijk en Spanje is het warmer, warmst. De hittegolven slaan toe in Zuid-Europa en toeristen puffen en zweten erop los. Hoe wapen je je onderweg naar je vakantiebestemming tegen de verzengende hitte? En hoe zorg je ervoor dat je koel blijft op de camping? NU.nl vroeg het enkele deskundigen.
In Nederland kan het kwik volgende week weleens stijgen naar recordhoogte. In Zuid-Europa zijn de hittegolven al langer aan de gang. In hartje Parijs wordt het deze week 40 graden en in sommige Spaanse plaatsen dreigt het 50 graden te worden.
""We zien meer hittegolven achter elkaar in landen als Portugal en Spanje. Dat is echt opvallend"", zegt meteoroloog Roosmarijn Knol van Weerplaza. ""Ook de komende dagen gaan de temperaturen stijgen. In plaatsen als Madrid en Sevilla wordt het 45 graden.""
De Zuid-Europese hittegolven komen vaker voor en duren langer. De zuidenwind zorgt ervoor dat de warme lucht van de woestijnen in Noord-Afrika naar Europa komt. ""En die luchtstromingen kunnen soms ook Nederland bereiken"", vertelt Knol.
En dus zal je in de auto onderweg naar de camping de hitte moeten trotseren. De ANWB heeft heel wat hittetips voor in de auto. Woordvoerder Annelies Tichelaar: ""Wij zeggen altijd: 'Zorg voor een paraplu in de kofferbak'. Dat klinkt misschien gek, maar wat als je met pech staat op een droge zandweg? Dan sta je onbeschermd in de brandende zon en kan een paraplu voor bescherming zorgen.""
Natuurlijk heeft de wegenbond de algemene (bekendere) tips voor hitte onderweg. Zorg voor voldoende verkoeling in de auto en laat geen kinderen en dieren achter in de auto. Ook adviseert Tichelaar om de airco niet volle bak aan te zetten. ""Zet de airco niet meer dan 6 graden kouder dan de temperatuur buiten. Een groot temperatuurverschil zorgt voor klachten als hoofd- en keelpijn.""
Onderweg wil je niet lang in files staan natuurlijk. Hoe langer je in de brandende zon staat, hoe warmer de auto wordt. ""Het wordt steeds drukker op de weg"", zegt Tichelaar. ""Zorg er dus voor dat je niet op een zaterdag gaat rijden. Vroeger hadden we twee zwarte zaterdagen, nu hebben we er al vijf."" De zwarte zaterdagen van 2022 vallen op 9, 23 en 30 juli en op 6 en 13 augustus. ""Oh ja, check ook altijd of je voldoende koelvloeistof hebt en of de airco goed werkt.""
Meer tips voor de hitte onderweg? Hans Louwers van de Kampeer- en Caravan-Industrie (KCI) raadt aan de auto koel te maken. ""Neem een klein mobiel koelkastje mee en zorg dat die heel koel is. Kan eventueel ook in het aanstekergat van de auto. Dan heb je in ieder geval gekoelde dranken.""
Dan ben je uiteindelijk aangekomen op die camping in Zuid-Frankrijk en dan begint je eigen hitteplan. Hoe zorg je voor verkoeling in de camper of caravan? En die tent is helemaal lastig te verkoelen. ""We zien steeds vaker mobiele airco's"", zegt Louwers, ""die kun je los ergens aan hangen. Ook worden airco's in de nok van de camper gebouwd, waar vroeger een dakraam zat. Zorg ervoor dat je de camper zo donker mogelijk maakt. Je hebt bijvoorbeeld van die rolluikjes met zilvergrijs isolerend materiaal. Zet in ieder geval niet alle deuren open. Ook de meest luxe camper krijgt het dan moeilijk met de hitte.""
Frans Hoofwijk van Camptoo, een platform voor het huren en verhuren van je camper, heeft ook handige tips. ""Hang handdoeken en shirtjes voor de ramen. Zo houd je de zon buiten en zorg je dat er niet te veel hitte in de binnenruimte komt.""
De camper is goed koel, maar dan komt het moeilijkste: de tent. ""Ja, dat blijft lastig"", zegt Louwers van de KCI. ""We zien de laatste jaren vooral veel schaduwluifels en tarpen. Dat zijn doeken met een paar stokken eronder. Door de schaduw houd je het wat langer uit voordat je uit je tentje bakt.""
Sander Cox van ACSI FreeLife Magazine, een van de grootste kampeerbladen van Nederland, ziet dat het materiaal beter wordt. ""De doeken zijn steeds beter bestand tegen de hitte. Dan moet je wel in de wat duurdere prijsklassen gaan zitten. Bij de goedkope exemplaren brand je nog steeds de tent uit.""
Ventilatie is het sleutelwoord op de camping. ""Als de temperatuur iets gaat zakken moet je aan de slag. Als je het goed doet, heb je de extreme warmte snel weg. Een goede tent heeft genoeg ventilatiepunten die je open kan zetten. Zet alles open als het minder warm is. Tegenwoordig is alles met horgaas dus je hoeft niet bang te zijn dat allerlei insecten naar binnen vliegen.""
En dan heb je de simpele oude trucjes zoals de ventilator met een bevroren fles ervoor. Roel Reineman van tentspecialist Isabella: ""De ventilator is wel het belangrijkste ding. Let vooral op wat je thuislaat. Met heel veel elektrische apparaten ga je het gewoon niet redden op de camping.""
""Blijf ventileren en zorg voor frisse lucht. Anders word je wakker met knallende koppijn van de slechte lucht. En soms moet je ook dingen accepteren, want uit een tent branden is nu eenmaal moeilijk te voorkomen.""
Overdag moet je zorgen voor voldoende verkoeling en drinken en eten. Hoofwijk van Camptoo waarschuwt dat eten net zo belangrijk is als drinken. ""Eet veel fruit, en drink bij voorkeur ook warme dranken. Thee is beter dan ice tea. Je moet je lichaam niet te ver laten afkoelen. Het lichaam gaat dan weer hard werken om op temperatuur te komen. Krijg je het alsnog warmer.""
""Kijk daarnaast ook wat mensen in het buitenland dragen"", zegt Hoofwijk. ""Zij weten het beste hoe je je koel kan houden. Wees dus niet die eigenwijze Nederlander. En nog iets: in Zuid-Europa hebben ze niet voor niets een siësta ingevoerd om de heetste momenten van de dag te overbruggen. Probeer vooral te genieten van de vakantie en stel die wandeling of fietstocht uit tot een koeler moment.""
""Je gaat toch op vakantie voor het mooie weer. De warmte hoort erbij"", vindt ook Louwers van branchevereniging KCI. ""Duik regelmatig het zwembad in en maak je niet druk. Het is tot slot vakantie. Pas je tempo aan en zorg dat je jezelf een beetje in acht neemt. We zijn dat als Nederlander misschien wat minder gewend, maar alsjeblieft: doe vooral rustig aan.""","['Gooi een paraplu in de achterbak en zet de airco niet te koud', 'Check de koelvloeistof, de airco en neem een klein koelkastje mee', 'Houd deuren dicht en hang handdoeken voor de ramen', 'Zodra de temperatuur zakt, moet je gaan ventileren', 'Neem een ventilator mee en blijf goed (warm) drinken en eten', 'Duik het zwembad in en maak je alsjeblieft niet te druk']",,"['https://media.nu.nl/m/rdkx62ha0uyo_wd854/hittegolf-in-zuid-europa-zo-houd-je-je-hoofd-koel-op-weg-naar-de-camping.jpg', 'https://media.nu.nl/m/ld0xdhkamzfx_wd854.jpg', 'https://media.nu.nl/m/1i8xh7zakig7_wd854.jpg', 'https://media.nu.nl/m/2x9xcyaa1v94_wd854.jpg', 'https://media.nu.nl/m/go9xossayih6_wd854.jpg', 'https://media.nu.nl/m/j44xvy4av73j_wd854.jpg']",True,True
45,47,Advies voor Vierdaagse-lopers: Wen komende dagen vast ...,NU,2022-07-15,Binnenland,https://www.nu.nl/binnenland/6212387/advies-voor-vierdaagse-lopers-wen-komende-dagen-vast-aan-warmte.html,Beeld uit video: Zo wapent Nederland zich tegen de hittegolf 1:36 ...,"Deelnemers aan de Nijmeegse Vierdaagse volgende week doen er goed aan zich de komende dagen alvast bloot te stellen aan de warmte. Zo kan het lichaam wennen aan hoge buitentemperaturen, zegt inspanningsfysioloog Maria Hopman van het Radboudumc in Nijmegen vrijdag.
Ook moeten wandelaars goed blijven eten en drinken om te voorkomen dat ze dinsdag al met lichte uitdrogingsverschijnselen aan de start verschijnen. Wie tijdens het lopen last krijgt van hoofdpijn of wazig zicht, moet de koelte opzoeken.
Het KNMI meldt dat het dinsdag op de eerste dag van de Vierdaagse 36 graden kan worden. Weeronline voorspelt zelfs 38 graden voor de regio Nijmegen. Ook maandag, woensdag en donderdag blijft het rond of boven de 30 graden.
De organisatie kijkt volgens de Volkskrant zondag of er maatregelen nodig zijn, en of de startdag door kan gaan. Dat hangt af van de actuele weersverwachtingen die de organisatie dan krijgt.
Bij eerdere warme edities werd de route ingekort, of mochten de lopers langer doen over hun tocht. Ook eerder starten, zodat de wandelaars langer in de relatieve koelte van de ochtend lopen, is een mogelijkheid. In het uiterste geval wordt de startdag vanwege de hitte afgelast.
Hopman is al jaren aan de Vierdaagse verbonden en doet elk jaar gezondheidsonderzoeken onder de wandelaars. Ze maakt deel uit van het team dat zondagmiddag besluit of er hittemaatregelen worden genomen tijdens het wandelevenement.
""We weten uit eerder onderzoek dat de lichaamstemperatuur van Vierdaagse-lopers oploopt naar 38 of 39 graden door de inspanning. Dat is heel acceptabel. Maar als we misschien ver over de 30 graden heen gaan, komt dat in een nieuw daglicht te staan"", zegt ze.
Spieren produceren heel veel warmte, aldus Hopman. Slechts 10 procent van die warmte wordt verbruikt bij het lopen. Het lichaam wil de rest van de warmte ook kwijt.
Het is dus belangrijk of er bij grote hitte ook wind staat en hoe hoog de luchtvochtigheid is. De Vierdaagse heeft een eigen weerdienst, die de verwachting op het parcours uitrekent.
Dinsdag gaat het wandellegioen de Betuwe in. Sinds enkele jaren trekken de wandelaars meteen in de ochtend al over de schaduwloze dijk langs de Waal. Daar werden in 2006 veel lopers onwel. Twee wandelaars overleden later.
Het Rode Kruis wacht op de beslissing van de Vierdaagse-organisatie over mogelijke hitte-ingrepen alvorens speciale maatregelen te nemen, zegt een woordvoerder. ""We hebben wel onze vrijwilligers instructies gegeven over hitteverschijnselen bij lopers en er zijn veel waterposten onderweg.""","[""'Lichaamstemperatuur loopt flink op'"", '10 procent lichaamswarmte wordt gebruikt bij lopen']",,['https://media.nu.nl/m/e6ixws8ab8yn_wd854/advies-voor-vierdaagse-lopers-wen-komende-dagen-vast-aan-warmte.jpg'],True,True
46,91,De kinderkamer koel houden: de do's and don'ts,NU,2022-07-16,Kind-gezin,https://www.nu.nl/kind-gezin/6212232/de-kinderkamer-koel-houden-de-dos-and-donts.html,Volg het nieuws rond het tropische weer in Nederland. Krijg een melding bij ... Hittegolf in Zuid-Europa: zo houd je je hoofd koel op (weg naar) de camping.,"Het wordt snikheet en we kunnen rekenen op een paar plaknachten. Heeft je baby of peuter het te warm om lekker te slapen? Zo kun je de kinderkamer verkoelen.
Een koele kamer met voldoende frisse lucht slaapt het beste. De ideale temperatuur in de baby- of kinderkamer is zestien tot achttien graden. Maar na een hete dag koelt het 's avonds vaak niet genoeg af in huis. Is het broeierig warm, dan is slapen lastig - ook voor een baby.
Ouders van Nu maakte samen met de Consumentenbond een lijst met de beste tips tegen een te hete kinderkamer:
 Houd overdag de ramen en deuren in huis zoveel mogelijk dicht. Laat wel een ventilatierooster open voor genoeg frisse lucht. Doe ook de gordijnen dicht op tijden dat de zon op de ramen schijnt. Is het 's avonds buiten genoeg afgekoeld en is het koeler dan binnen, dan kun je de ramen weer opendoen. Tegen de ochtend is er dan lekker veel koele lucht in huis gekomen. Die houd je zoveel mogelijk binnen door de ramen weer dicht te doen zodra de zon buiten fel begint te schijnen. 
Midden in de zomer kan het erg warm worden op de slaapkamers. De zon staat op het dak en de warmte in huis stijgt op. Zo kun je de babykamer laten afkoelen:
 Op de babykamer kun je een ventilator gebruiken. Richt de koele luchtstroom niet direct op je baby, want dan kan hij of zij het juist te koud krijgen. Heb je een peuter die zelf uit bed kan? Een ventilator kan gevaarlijk zijn als je kind eraan gaat zitten. Je kunt de kinderkamer afkoelen voordat je kind naar bed gaat, maar haal de ventilator daarna weg. Vries overdag flessen water in en laat ze ontdooien op de slaapkamer. Een bak ijsblokjes neerzetten kan ook. Daar koelt de lucht van af. Je kunt voor nog meer verkoeling ook de flessen of ijsblokjes laten ontdooien voor de ventilator. De koele lucht circuleert dan ook beter door de kamer. 
Let wel op dat je baby het ook weer niet te koud krijgt. Je kunt de temperatuur van je baby voelen in zijn nekje: is het klam, dan heeft hij of zij het te warm. Voelt het koud aan, dan heeft je baby het koud. Een aangenaam warm nekje is goed. Bij twijfel kun je je baby ook temperaturen met een thermometer.
Je kunt je peuter laten slapen in een romper of T-shirt van katoen en een dunne zomerslaapzak. Voor je baby geldt hetzelfde: een rompertje en een zomerslaapzak zijn voldoende. Is de kamer waar je kind slaapt warmer dan 23 graden, dan is alleen een rompertje genoeg. Is het nog warmer, dan kun je je kind ook alleen in een luier laten slapen.
Blijft het te warm om lekker te kunnen slapen? Dan kunnen deze tips ook nog helpen.
 Zoek de koelste kamer in huis uit en laat je baby daar slapen in zijn eigen bedje of een campingbedje. Slaap desnoods met z'n allen in de woonkamer. Geef je kind een lauw bad voordat hij naar bed gaat. Zo kan hij nog even afkoelen voor het slapengaan. Plaats horren voor de ramen zodat je niet ook nog last krijgt van muggen. Laat een nat washandje afkoelen in de koelkast. Daarmee kun je af en toe over het hoofd van je kind strijken. Geef je kind, als hij zelfstandig kan drinken, een antilekbeker met water mee naar bed voor als hij dorst krijgt. Slaapt je peuter met een kussen? Dat houdt zijn of haar warmte vast. Draai het kussen regelmatig om of geef voor je gaat slapen een ander kussen. Kies het liefst voor beddengoed dat luchtig en koel aanvoelt en vocht reguleert, en kies voor materialen als katoen, linnen of zijde. 
Let erop dat je deze dingen juist niet doet op warme dagen:
 Gebruik geen waterdichte matrasbeschermer: je baby kan zijn warmte niet goed kwijt op dit materiaal en gaat meer zweten. Leg je kind niet op de tocht. Als het 's nachts afkoelt, kan hij of zij het toch weer te koud krijgen. Laat elektrische apparaten die je niet gebruikt niet aanstaan of aan de lader liggen. Ze geven warmte af, en al scheelt het maar een beetje, je kunt dit beter voorkomen. ","['Warme babykamer voorkomen', 'Zo verkoel je de babykamer', 'Slapen in een luier?', 'Tips om je kind lekker te laten slapen tijdens warme nachten', 'Niet doen als het warm is']",,['https://media.nu.nl/m/xygxdbgalsd3_wd854/peuter-wil-niet-slapen.jpg'],True,True
47,48,Hittegolf in Zuid-Europa: bosbranden steeds groter ...,NU,2022-07-16,Buitenland,https://www.nu.nl/buitenland/6212591/hittegolf-in-zuid-europa-bosbranden-steeds-groter-dodental-spanje-loopt-op.html,... hittegolf flink toe: sinds 10 juli zijn er al 360 mensen overleden ... Zoals wij in Nederland dat ook moeten doen. Waar wij in Nederland altijd het ...,"De natuurbranden in het zuidwesten van Frankrijk worden steeds groter. Het is de meer dan duizend brandweerlieden nog niet gelukt om het vuur onder controle te krijgen. Ook in Spanje slaat de hittegolf flink toe: sinds 10 juli zijn er al 360 mensen overleden.
In het Franse departement Gironde staat zaterdag 10.000 hectare bos in brand. Vrijdag ging het nog om zo'n 7.300 hectare. Ook in Landiras blijven de vlammen zich verspreiden: daar is al ongeveer 6.500 hectare natuur verbrand. In Teste-de-Buch is ruim 3.000 hectare bos verbrand.
Volgens de lokale autoriteiten zijn in de afgelopen week al meer dan 12.200 mensen geëvacueerd. Zowel bewoners als toeristen moesten vluchten voor de branden.
Door aanhoudende droogte en extreem hoge temperaturen heeft Frankrijk al wekenlang te maken met bosbranden. Ook in Griekenland, Portugal, Kroatië en andere landen in Zuid-Europa zijn meerdere bosbranden ontstaan. De sterke wind maakt het in veel landen moeilijk om de vlammen onder controle te krijgen.
Naast dat ze bosbranden hebben veroorzaakt, hebben de hoge temperaturen in Spanje ook meerdere levens gekost. Lokale autoriteiten melden zaterdag dat sinds 10 juli al 360 mensen zijn overleden door de hittegolf in het land. Vrijdag stond het dodental nog op 123.
Vanwege de hittegolf zijn in zowel Spanje als Portugal weeralarmen van kracht. Woensdag werd een temperatuur van 45,5 graden gemeten in Andalusië.",[],,['https://media.nu.nl/m/e11xse1amfp4_wd854/hittegolf-in-zuid-europa-bosbranden-steeds-groter-dodental-spanje-loopt-op.jpg'],True,True
48,96,Zo zorg je ervoor dat je huisdier het hoofd koel houdt in de ...,NU,2022-07-17,Dieren,https://www.nu.nl/dieren/6212684/zo-zorg-je-ervoor-dat-je-huisdier-het-hoofd-koel-houdt-in-de-hitte.html,"Door de hittegolf loopt niet alleen jouw temperatuur flink op, maar ook die van huisdieren. Hoe zorg je ervoor dat je hond, kat, konijn of cavia de hitte ...","Door de hittegolf loopt niet alleen jouw temperatuur flink op, maar ook die van huisdieren. Hoe zorg je ervoor dat je hond, kat, konijn of cavia de hitte aankan?
Honden hebben, in tegenstelling tot mensen, weinig zweetklieren. De enige klieren waarmee ze kunnen zweten, zitten in hun voetzooltjes. Ze kunnen alleen via hun pootjes en door te hijgen hitte kwijtraken. Hierdoor hebben de dieren het erg snel warm.
Om dat te voorkomen, is het allereerst handig om ervoor te zorgen dat het dier de schaduw kan opzoeken. Ook genoeg drinkwater is van belang. Ten tweede kan een hond verkoeling zoeken door te zwemmen. Dit kan bijvoorbeeld in natuurwater, maar een plastic badje in de tuin volstaat eveneens.
Er zijn speciale spullen te koop om honden koel te houden, zoals koelmatjes en koelhalsbanden. Ze zijn gemaakt van een speciaal materiaal dat water kan vasthouden. Op die manier kunnen ze lang koel blijven.
Als het erg heet is, kun je het best niet ver gaan wandelen met je hond. Asfalt warmt snel op, wat erg vervelend kan zijn voor je viervoeter. Daarom kun je het best in de ochtend of avond wandelen.
Verder is het belangrijk om uit te kijken tijdens het autorijden. In de auto kan het snel erg heet worden. Daarom is het nooit verstandig om je hond alleen te laten in een auto, schrijft de Dierenbescherming. Ook niet met een open raampje in de schaduw. Al na tien minuten kan een hond doodgaan van de hitte.
Als laatste kunnen honden net als mensen verbranden. Dat gebeurt op plekjes waar weinig vacht zit. Je kunt de hond daar insmeren met zonnebrandcrème. In dierenwinkels is speciale zonnebrand voor honden te koop.
Katten zoeken vaak zelf naar een plek in de schaduw om af te koelen. Lukt dit ze niet, dan is het handig om ervoor te zorgen dat je kat naar binnen kan. Ook kun je het dier helpen door een schaduwplek te maken.
Net als honden kunnen katten verbranden door de zon. Je kunt ze daarom insmeren met zonnebrandcrème voor katten.
Konijnen kunnen niet goed tegen hitte. Dit komt doordat ze van nature gewend zijn onder de grond in een hol te zitten. Het is daarom belangrijk dat een konijnenhok niet in de zon staat. Al vanaf 24 graden kunnen de dieren het moeilijk krijgen.
Je kunt je konijn helpen af te koelen door koelelementen voor in het hok te maken. Je kunt daarvoor plastic flessen voor twee derde vullen met water en die vervolgens in de vriezer leggen. Als het water bevroren is, kun je de flessen gewikkeld in doeken in het hok leggen. De dieren kunnen ertegenaan gaan liggen om af te koelen. Het doek zorgt ervoor dat je konijn zijn neus niet 'brandt' aan de koude fles.
Verder kun je een stoeptegel in de koelkast of de vriezer leggen. Konijnen kunnen er daarna op gaan liggen en zo afkoelen. Een hok kun je eventueel extra koelen door er een nat, wit laken overheen te leggen.
Voor knaagdieren, zoals cavia's, hamsters of ratten, kun je hetzelfde doen als voor konijnen. Je kunt de dieren verspreid over de dag een aantal keren extra groente geven, zodat ze meer vocht binnenkrijgen. Ook is het handig om meermaals op een dag het drinkwater te verversen.
Als de dieren in een plastic kooibak zitten, kun je daaronder wat vrieselementen leggen. Zo wordt de bak goed gekoeld. Het is daarnaast van belang dat het hok nooit in de zon staat.
Tot slot hebben ook vogels het snel warm. Het is daarom verstandig een kooi niet in de zon te zetten. Als dat niet lukt, is het handig om schaduw te creëren voor de dieren. Een hangende kooi kun je beter op de grond zetten, want warmte stijgt op.
Het is verder zaak om vogels genoeg drinkwater te geven, net als alle andere dieren. Als vogels een badje in hun kooi hebben om in af te koelen, is het ook belangrijk om dit water regelmatig te verversen. Zo wordt het niet te warm.
Net als bij konijnen en knaagdieren kan het daarnaast helpen om een wit, nat laken over een vogelkooi te leggen. Wel is het belangrijk om te voorkomen dat het laken te heet wordt door de zon.
Wat je voor andere huisdieren kunt doen, valt te lezen op de site van de Dierenbescherming of bij adviescentrum LICG. De Nederlandse Voedsel- en Warenautoriteit (NVWA) geeft tips over hoe je hittestress bij je dier kunt herkennen.","['Honden', 'Katten', 'Konijnen', 'Knaagdieren', 'Vogels']",,"['https://media.nu.nl/m/dx4xjcaaz6s4_wd854/zo-zorg-je-ervoor-dat-je-huisdier-het-hoofd-koel-houdt-in-de-hitte.jpg', 'https://media.nu.nl/m/w4hxdccac9eg_wd854.jpg']",True,True
49,72,Buurt maakt van tentdoek geïmproviseerd schaduwdak ...,NU,2022-07-18,Haarlem,https://www.nu.nl/haarlem/6212776/buurt-maakt-van-tentdoek-geimproviseerd-schaduwdak-voor-koeien-in-stadse-polder.html,"Anders hebben de dieren de komende dagen tijdens de extreme hittegolf niet voldoende schaduw, denken ze. ... Nederland zorgt voor droomeinde van Honkbalweek ...","Omwonenden van het Haarlemse Schoterveensepolder hebben zondagavond een tentdoek gespannen in het weiland waar een paar jonge koeien grazen. Anders hebben de dieren de komende dagen tijdens de extreme hittegolf niet voldoende schaduw, denken ze. De bomen die de gemeente op initiatief van de buurt heeft geplant, zijn nog niet hoog genoeg om verkoeling te bieden.
De bomen die op den duur schaduw moeten bieden aan de koeien, zijn in december geplant. De buurt had hier al jaren om gevraagd. Na inzameling van zo'n duizend handtekeningen, gaf de gemeente haar akkoord. 
Nu de komende dagen al snel temperaturen van boven de dertig aankomen, wilden de initiatiefnemers van die petitie niet lijdzaam toekijken. ""Koeien krijgen al boven de twintig graden hun warmte niet goed kwijt"", weet omwonende Jacqueline van den Broek, die ook namens de Partij van de Dieren in de gemeenteraad zit. 
In de vroege ochtend en in de namiddag en avond bieden een paar hoge bomen rondom het weiland wel genoeg schaduw. Maar juist op het heetst van de dag niet. ""We hebben de gemeente gevraagd of we nu even iets tijdelijks mochten regelen. Dat was oké, dus zijn we met vereende krachten een schaduwdak aan het maken.""
Suza Tolsma probeert met een buurjongen samen de koeien al richting het tentdoek te bewegen, maar die wachten even af totdat de buren uit hun weiland zijn verdwenen. En of ze het dan wel aandurven in de buurt van die vreemde constructie te komen is de vraag. Suza heeft er vertrouwen in: ""Ik denk dat ze eerst gaan besnuffelen en dat ze er dan wel gebruik van gaan maken."" ",['Tijdelijke oplossing'],,['https://media.nu.nl/m/oxaxktla9v2y_wd854/buurt-maakt-van-tentdoek-geimproviseerd-schaduwdak-voor-koeien-in-stadse-polder.jpg'],True,True
50,2,Zo veel (meer) mensen overlijden als het heet is | Binnenland,NU,2022-07-19,Binnenland,https://www.nu.nl/binnenland/6213131/zo-veel-meer-mensen-overlijden-als-het-heet-is.html,"Volg het nieuws rond het tropische weer in Nederland ... Zo leidde een hittegolf in de zomer van 2003 tot een oversterfte van meer dan 70.000 mensen in Europa, ...","Hitte is niet alleen maar strand, zonnen en gezelligheid. Voor veel mensen vormt de extreme hitte ook een reëel gevaar. Jaarlijks overlijden namelijk honderden mensen aan de gevolgen van de hitte. Maar hoe komt dit? En om hoeveel personen gaat het? NU.nl zoekt het uit in de rubriek Feiten en cijfers.
Al langer is duidelijk dat hoge temperaturen direct samenhangen met een verhoogde sterfte. Dat blijkt onder meer uit onderzoek van statistiekbureau CBS en het Nederlands Interdisciplinair Demografisch Instituut (NIDI). Er is sprake van oversterfte als er meer mensen overlijden dan gebruikelijk is voor een bepaalde periode.
Hoeveel mensen per jaar overlijden door hitte hangt af van de duur van de hitte en de hoogte van de temperatuur. Zo leidde een hittegolf in de zomer van 2003 tot een oversterfte van meer dan 70.000 mensen in Europa, terwijl een hittegolf in 2018 nauwelijks extra oversterfte veroorzaakte. Dit kwam waarschijnlijk door een zwaar griepseizoen, waardoor een groot aantal (kwetsbare) personen al was overleden. Dit maakt gelijk duidelijk dat niet alleen de hitte een rol speelt bij de oversterfte, maar dat ook andere factoren meespelen.
Toch is er wel een vuistregel aan te houden voor het verband tussen de hitte en oversterfte. Het CBS berekende eerder dat elke graad stijging van de gemiddelde temperatuur boven het langjarig gemiddelde leidt tot een extra sterfte van zo'n 31 mensen per week.
Mensen met een onderliggende aandoening en ouderen hebben de grootste kans om te overlijden door de hitte. In de week van een hittegolf in 2019 overleden zo'n driehonderd meer tachtigplussers dan tijdens een gemiddelde zomerweek.
Tijdens de hittegolf van augustus 2020 kwamen zo'n 650 Nederlanders om door de hitte, schat het CBS. Ook hierbij ging het met name om tachtigplussers en Nederlanders die gebruikmaken van langdurige zorg.
Het aantal mensen dat overlijdt aan de gevolgen van hitte neemt in de toekomst toe, onderzocht adviesbureau HKV met het CBS. Het zou in 2050 gaan om gemiddeld vijftienhonderd tot drieduizend mensen per jaar, meer dan nu het geval is. Dat komt door meer hete dagen als gevolg van klimaatopwarming en door vergrijzing, waardoor er meer kwetsbare mensen zullen zijn.
De hitte heeft een grote impact op je gezondheid. Je lichaam zal namelijk harder moeten werken om het lichaam af te koelen. Dat doet het onder meer door te zweten en extra bloed rond te pompen. Het hart moet hiervoor harder werken. Bij gezonde en jongere mensen is dit meestal geen probleem, maar met name ouderen kunnen hier veel last van hebben en zelfs door overlijden.
Een ander gevaar van de hitte is een zogenoemde hitteberoerte. Die kan optreden als je lichaam te warm is geworden door de zon en je lichaam niet meer kan afkoelen. Je kunt dan bleek, klam en zweterig worden en last krijgen van een verhoogde hartslag. Uiteindelijk kun je epileptische aanvallen krijgen en zelfs overlijden. Dit is vaak het geval bij mensen die zich zwaar inspannen als het warm wordt, zoals (top)sporters en mensen die lange tijd buiten werken.
Het is daarom niet voor niets dat er een Nationaal Hitteplan is. Daarmee probeert het RIVM mensen te waarschuwen voor de gevolgen van de extreme hitte. Maandag werd het afgekondigd vanwege de hitte van dinsdag. Het is bedoeld om maatregelen te treffen om kwetsbare groepen, zoals ouderen, te beschermen.",[],,['https://media.nu.nl/m/5p1xim1a90rt_wd854/zo-veel-meer-mensen-overlijden-als-het-heet-is.jpg'],True,True
51,38,Waarom je beter een lauwwarme dan koude douche kunt ...,NU,2022-07-19,Binnenland,https://www.nu.nl/binnenland/6213130/waarom-je-beter-een-lauwwarme-dan-koude-douche-kunt-nemen-bij-deze-hitte.html,"Volg het nieuws rond de hitte en ander extreem weer in Nederland. Ontvang een ... Met een hittegolf gaat je bloedvaten dicht bij het huid uitzetten, maar ...","Op hete dagen als vandaag is het verleidelijk om een koude douche te nemen. Toch raadt thermofysioloog Lisa Klous dit af. Wie wil afkoelen, kan beter lauwwarm douchen - hoe tegenstrijdig dat ook klinkt.
""Op het moment zelf geeft koud douchen een lekker gevoel. Maar als je langer in de hitte bent, is het af te raden. Bloedstroom door de vaten zorgt ervoor dat het lichaam warmte afgeeft. Dat effect wordt minder als je koud doucht. Wat er dan gebeurt, is dat bloedvaten vernauwen. Daardoor kun je minder warmte kwijt"", legt Klous uit.
Wat de ideale watertemperatuur moet zijn, is volgens haar moeilijk te zeggen. ""De strekking is vooral dat je niet koud moet douchen."" Echt heet douchen voegt weer warmte toe aan het lichaam. Ook dat wil je voorkomen. Ook bij een voetenbad kun je het best lauwwarm water gebruiken.
Wetenschappers noemen het effect van de vaten convectie. Dat is een moeilijk woord voor warmteoverdracht als gevolg van verplaatsing van deeltjes, zoals bloed dat door het lichaam stroomt. ""Hiervoor moeten de bloedvaten dus lekker wijd openstaan.""
De beweging van deeltjes (moleculen) zorgt voor de warmteafgifte. Die deeltjes blijven in je lichaam. Daarmee gebeurt er volgens Klous iets anders dan bij zweten. Bij zweten verdampen watermoleculen vanaf je huid in de lucht. Zowel zweten als convectie is een manier voor het lichaam om af te koelen. ""Maar zweten is effectiever"", aldus Klous.
Bij drinken is het vooral erg belangrijk om het vocht dat je verliest door zweten aan te vullen. ""Koud drinken koelt direct een beetje van binnenuit. Warm drinken voegt een beetje warmte toe, maar zorgt er mogelijk wel voor dat je vaten gaan openstaan en dat je daardoor indirect afkoelt. Beide is prima, zolang je maar drinkt"", zegt Klous. Over de ideale temperatuur van de drank kan volgens haar getwist worden.
De thermofysioloog heeft nog een andere tip om af te koelen: spray jezelf nat met bijvoorbeeld een plantenspuit. ""Het is een soort zweet dat je zelf aanbrengt en kan verdampen. Het is vooral effectief voor mensen die van zichzelf weinig zweten"", zegt Klous.",['Warme en koude dranken zijn allebei prima'],,['https://media.nu.nl/m/wn8x5tra7qvx_wd854/douche.jpg'],True,True
52,28,Zo blijft een datacenter gekoeld tijdens een hittegolf | Tech,NU,2022-07-20,Tech,https://www.nu.nl/tech/6213117/zo-blijft-een-datacenter-gekoeld-tijdens-een-hittegolf.html,"Zo blijft een datacenter gekoeld tijdens een hittegolf. Door Elisa Heisen. 20 jul ... Het bedrijf heeft verschillende datacenters in Nederland. ""Het weer is ...","Waar het momenteel al moeilijk is om onze huizen koel te houden, is dat voor een datacenter een nog grotere uitdaging. Hoe zorgt een datacenter ervoor dat servers niet oververhit raken? En wat als dat toch gebeurt?
Een datacenter is een fysieke plek waar verschillende servers staan. Samen ontwikkelen die een grote hoeveelheid warmte. Om storingen door oververhitting te voorkomen, moet de warmte continu worden afgevoerd.
Dat is een extra grote uitdaging met deze hoge temperaturen, vertelt Michel van den Assem van Interxion aan NU.nl. Het bedrijf heeft verschillende datacenters in Nederland. ""Het weer is extreem, maar gelukkig zie je dat aankomen. Daarom hebben we vooraf maatregelen genomen.""
Dat is op twee manieren gebeurd, legt hij uit. ""Vooraf hebben we alle systemen nagelopen. Er zijn wel vaker kleine storingen of er is onderhoud gepland. Nu is dat bewust niet het geval."" Daarnaast zijn de datacenters extra goed schoongemaakt. ""Stof zorgt voor verstopping en dan kan de hitte niet weg.""
Ook Erik Barentsen van de Dutch Data Center Association noemt de huidige weersomstandigheden extreem. Volgens hem hangt de manier waarop een datacenter wordt gekoeld af van hoe het gebouw is gebouwd, maar zijn er grofweg drie mogelijkheden:
 Het aanzuigen van buitenlucht en die door de hallen van het datacenter blazen. Koelte uit de grond halen door middel van een zogenoemd bronsysteem. De ouderwetse manier: koelte creëren met airconditioning. 
Vooral de eerste manier is met deze temperaturen een uitdaging. De lucht die wordt aangezogen, is te warm en moet eerst worden gekoeld voordat deze door het datacenter kan worden verspreid. ""Dat kost extra water en elektriciteit"", zegt Barentsen.
Hij benadrukt dat waterbeheerders bij ernstige tekorten een zogenoemde verdringingsreeks hanteren voor de verdeling van het water. Die geeft de rangorde van maatschappelijke behoeften aan. ""Drinkwater gaat altijd voor water in datacenters.""
Bij Interxion worden momenteel alle drie de manieren ingezet om de servers koel te houden, zegt Van den Assem. ""Normaal gesproken maken we gebruik van koelers die buitenlucht aanzuigen of halen we koelte uit de grond via een ondergronds bronsysteem. Nu staan ook traditionele airco's aan om de piek eraf te halen.""
Maar wat gebeurt er eigenlijk als er toch servers uitvallen door hitte? Dan merken we daar waarschijnlijk niet heel veel van, legt Barentsen uit. ""Grote datacenters, bijvoorbeeld van Microsoft of Google, zijn goed voorbereid. Zij hebben over de hele wereld datacenters staan, ook in tropische gebieden.""
Volgens Barentsen is de kans niet zo groot dat grote diensten, zoals sociale media of werkomgevingen van Microsoft of Google, uitvallen. ""Dat dataverkeer wordt keurig overgenomen door een ander datacenter bij uitval. Hetzelfde geldt voor ziekenhuizen en banken: als één server uitvalt, wordt de server overgenomen door een back-up.""
Wel is het mogelijk dat er problemen ontstaan bij kleinere datacenters, omdat klanten niet altijd een back-updienst nemen. Bij uitval van het datacenter, valt dan ook de dienst uit. ""Dan zou je bijvoorbeeld wel de situatie kunnen krijgen dat de website van je bedrijf het niet meer doet"", aldus Barentsen.","['Drie manieren om servers te koelen', 'Water nodig om te koelen', 'Uitval van servers is niet heel waarschijnlijk']",,['https://media.nu.nl/m/uttxtx4asi8n_wd854/servers-big-data-serverruimte-datacentrum-datacenter.jpg'],True,True
53,93,Waarom NU.nl niet alleen maar 'vrolijke' hittefoto's plaatst,NU,2022-07-24,Blog,https://www.nu.nl/blog/6213826/waarom-nunl-niet-alleen-maar-vrolijke-hittefotos-plaatst.html,Deze Britse krant onderzocht begin dit jaar (ook in Nederland) het fotogebruik bij hittegolven. ... Een belichting van de negatieve effecten van een hittegolf of ...,"Op zondag blikken we terug op ons werk. Deze week adjunct-hoofdredacteur Colin van Hoek over foto's bij berichtgeving over extreme hitte en klimaatverandering.
Kinderen die blij de zee in rennen bij een artikel over extreme temperaturen waar mensen door overlijden.
Of een stel dat in de zon op een terras zit te genieten bij een artikel waarin wordt uitgelegd hoe klimaatverandering zorgt voor meer hete dagen en schadelijke hittegolven.
Dat klinkt raar, hè? Toch zie je dat soort foto's vaak bij serieuze artikelen over hittegolven en het opwarmende klimaat. Ook op NU.nl.
Ik begon daar dit jaar voor het eerst over na te denken dankzij The Guardian. Deze Britse krant onderzocht begin dit jaar (ook in Nederland) het fotogebruik bij hittegolven.
De onderzoekers ontdekten wat ik ook op NU.nl zie: de vrolijke foto's passen vaak niet bij de serieuze berichtgeving.
Het bleef afgelopen week bij één dag extreme hitte, maar dit weertype heeft grote gevolgen voor onze toekomst en wordt steeds waarschijnlijker door klimaatverandering. Daar passen niet altijd blije mensen bij die van het weer genieten.
En dus besloten we deze week extra aandacht te geven aan onze hittefoto's. Natuurlijk zag je ook het strand op NU.nl, want daar was het druk. Maar we wilden ook de negatieve kant van dit steeds extremere weer laten zien.
Dat bleek nog niet zo makkelijk.
In beeldbanken, waar we onze foto's uit halen, zitten nog weinig serieuze weerfoto's. En als ze er zijn, is het vaak overduidelijk een foto uit een ander land. We vroegen persbureau ANP (voor het eerst) om extra aandacht te besteden aan 'serieuze' foto's over het weer.
Dat resulteerde in een paar mooie afbeeldingen van mensen met pech langs de weg en zwetende mannen die op een dak aan het werk zijn en verkoeling zoeken onder een parasol.Maar het blijft bij een handjevol foto's. Ook hier was The Guardian trouwens een voorbeeld.
Onze klimaatverslaggevers Jeroen Kraan en Rolf Schuttenhelm zijn al langer scherp op het beeld dat ze gebruiken. Ze herkennen dat het soms lastig is serieuze foto's te vinden. De nieuwsredactie weet dat nu ook.
De komende weken zullen we deze overpeinzingen in beleid gieten. Dat betekent niet dat je nooit meer een strandfoto of spelende kinderen in het water op NU.nl ziet. Het is namelijk niet altijd uitzonderlijk of gevaarlijk als het warm is.
Bovendien legt Jeroen in deze video haarfijn uit waarom je de hitte van één dag niet meteen kan linken aan klimaatverandering, maar er ook niet echt omheen kan.
Duidelijk is dat onze foto's nu regelmatig niet aansluiten bij de toon en ernst van een bericht. Dat moeten en gaan we beter doen.","[""Vrolijke foto's passen niet altijd bij extreem weer"", ""Serieuze weerfoto's zijn er (nog) niet veel"", ""Foto's en berichtgeving moeten beter bij elkaar passen""]",,['https://media.nu.nl/m/05fx5ofahyne_wd854/hitte.jpg'],True,True
54,75,Extreme zomerhitte op drie continenten heeft dezelfde ...,NU,2022-07-27,Nu+ klimaat,https://www.nu.nl/nu-klimaat/6214432/extreme-zomerhitte-op-drie-continenten-heeft-dezelfde-oorzaken.html,"Als er een hittegolf ontstaat, is er door de klimaatverandering ook meer kans dat ... In Nederland gebeurde dat nog in 2019, toen in Gilze-Rijen de nationale ...","Niet alleen in Europa, maar ook in Azië en Noord-Amerika is het deze zomer bloedheet. Hittegolven op de drie continenten houden allemaal verband met elkaar: klimaatverandering zorgt voor hetere zomers, terwijl ook een 'kronkelige straalstroom' zorgt voor bijzonder warm weer.
Hoewel het Nederlandse hitterecord vorige week dinsdag niet sneuvelde, werden in Frankrijk en het Verenigd Koninkrijk wel records gevestigd. In Engeland werd het voor het eerst meer dan 40 graden. Ondertussen leidden de hitte en droogte in Zuid-Europa tot grote bosbranden.
Deze week hadden ook grote delen van de Verenigde Staten te maken met maximumtemperaturen van rond de 40 graden. Van kust tot kust golden er hittewaarschuwingen voor meer dan 100 miljoen inwoners.
In Sjanghai werd twee weken geleden de absolute recordtemperatuur van 40,9 graden geëvenaard. Deze week is een groot deel van China opnieuw getroffen door een hittegolf. In de noordwestelijke provincie Xinjiang wordt zelfs gewaarschuwd voor overstromingen door sneller smeltende gletsjers.
Die hittegolven zijn duizenden kilometers van elkaar verwijderd, maar hebben toch allemaal te maken met dezelfde twee fenomenen.
De eerste is uiteraard klimaatverandering. Doordat de gemiddelde temperatuur op de hele aardbol steeds hoger wordt, stijgt de gemiddelde zomertemperatuur. Ook hittegolven worden steeds heter. ""Die link is overal statistisch aangetoond"", zegt klimaatonderzoeker Karin van der Wiel van het KNMI. ""We kunnen heel duidelijk zeggen dat alle hittegolven tegenwoordig een imprint van klimaatverandering hebben.""
Ook toenemende droogte draagt bij aan de hitte. Als de bodem zeer droog is, zoals momenteel in Zuid-Europa, wordt minder zonne-energie omgezet in verdamping van water. In plaats daarvan warmt de lucht extra op, met nog hogere temperaturen tot gevolg.
Als er een hittegolf ontstaat, is er door de klimaatverandering ook meer kans dat temperatuurrecords worden verbroken. Bovendien stijgt de kans dat records worden 'verpletterd'. Daarvan spreken meteorologen als het oude record met meer dan 1 graad wordt overschreden. In Nederland gebeurde dat nog in 2019, toen in Gilze-Rijen de nationale recordtemperatuur van 40,7 graden werd genoteerd.
Volgens berekeningen die het KNMI uitvoerde met klimaatmodellen is er nu ongeveer 2 procent kans dat het temperatuurrecord in een jaar wordt verpletterd. In het begin van de vorige eeuw was die kans meer dan twee keer zo klein. Uit de modellen blijkt dat de kans voorlopig blijft toenemen naar rond de 3 procent in 2060. Dan worden temperatuurrecords gemiddeld dus eens in de dertig jaar verpletterd.
Maar de 'algemene' opwarming van de aarde is niet de enige reden dat hittegolven vaker voorkomen. Ook veranderingen in de straalstroom kunnen bijdragen aan het ontstaan van hittegolven.
De straalstroom is een luchtstroom op ongeveer 10 kilometer hoogte, die boven het noordelijk halfrond van west naar oost beweegt. De straalstroom staat soms 'strak' en blaast dan het weer van boven de Atlantische Oceaan naar Nederland.
Maar als de straalstroom zwakker is, kan hij gaan 'kronkelen'. Dan kan hij er bijvoorbeeld voor zorgen dat warme lucht uit Noord-Afrika, Spanje en Portugal naar het noorden wordt gebracht. Dat zorgde vorige week voor hitte in West-Europa. De kronkelende straalstroom zorgt ervoor dat hoge- en lagedrukgebieden lang blijven hangen, waardoor ook hete lucht vele dagen op één plek kan blijven.
Momenteel heeft de straalstroom zeven kronkels over het noordelijk halfrond, zegt hoogleraar Klimaatextremen Dim Coumou (VU Amsterdam). Die vorm zorgt in de zomer vaak voor hitte in Europa en Noord-Amerika, en laat momenteel ook een warm gebied boven China hangen.
Hoewel de straalstroom dus op verschillende plekken invloed heeft, is het effect hier het grootst. ""In Europa zien we dat de extreme temperaturen sneller toenemen"", zegt Coumou.
Dat heeft ook te maken met een 'dubbele straalstroom' die in de zomer steeds vaker boven het continent hangt, schreven Coumou en collega-wetenschappers onlangs in het wetenschappelijke tijdschrift Nature Communications. Er staat dan een relatief sterke westenwind boven het noorden van Scandinavië én boven de Middellandse Zee.
""We zien dat die dubbele straalstroom de laatste veertig jaar is toegenomen"", zegt Coumou. Maar het is nog niet duidelijk of de veranderingen in de straalstroom worden veroorzaakt door klimaatverandering, of door iets anders. ""Daar willen we in vervolgstudies naar kijken.""","['Klimaatverandering is overal', ""Records vaker 'verpletterd'"", 'Straalstroom gaat kronkelen', 'Europa krijgt meer extra hittegolven']",,"['https://media.nu.nl/m/0dox4fpare1c_wd854/aarde.jpg', 'https://media.nu.nl/m/7loxmftavjlb_wd854/zomertemperatuur-gemiddeld.jpg', 'https://media.nu.nl/m/q02xndoaq4as_wd854.jpg']",True,True
55,87,"Blijdschap om 'foutloze, feestelijke' terugkeer van Canal ...",NU,2022-08-06,Pride,https://www.nu.nl/pride/6216336/blijdschap-om-foutloze-feestelijke-terugkeer-van-canal-parade-in-amsterdam.html,"Temperaturen gaan omhoog, hittegolf lijkt onvermijdelijk · 06 aug 2022 om 16 ... CO2-uitstoot in ...","De terugkeer van de Canal Parade, het hoogtepunt van Pride Amsterdam, is zaterdag foutloos en feestelijk verlopen. Pride-woordvoerder Martijn Albers spreekt van ""een editie volgens het boekje"" en ook burgemeester Femke Halsema zag ""een hoogtepunt van een geweldige week"".
De pandemie zette een streep door de vorige twee Canal Parades. Dit jaar werd de botenparade voor de 25e keer gehouden. Albers noemt deze Canal Parade ""een bevrijding"". Hij vervolgt: ""Het is een bijzondere, mooie en sfeervolle editie. Mensen kunnen elkaar weer ontmoeten en vieren wie ze zijn.""
Koning Willem-Alexander en koningin Máxima wensten alle aanwezigen veel plezier toe. ""We feliciteren Pride Amsterdam met de bijzondere mijlpaal. De vrijheid om te mogen zijn wie je bent en te houden van wie je wil wensen we iedereen met heel ons hart toe!""
De politie waarschuwde vanmiddag nog voor plaatselijke drukte in het centrum van de hoofdstad. Zo werd de Magere Brug afgesloten, werden mensen opgeroepen om de Negen Straatjes te mijden en was het ook druk bij het Homomonument en op de Vijzelgracht.
De gemeente noemde de drukte ""beheersbaar"". Traditiegetrouw trekt de Canal Parade honderdduizenden bezoekers. Langs de kades stonden duizenden mensen, vaak uitgedost in opvallende outfits.
De eerste boten voeren rond het middaguur weg uit het Oosterdok de gracht op. Vervolgens voeren de tachtig boten via de Nieuwe Herengracht en de Amstel de Prinsengracht op. Rond 18.00 uur kwamen de laatste boten in het Westerdok aan.
Alle tachtig deelnemende boten droegen ieder een boodschap uit, geïnspireerd op het thema 'My Gender, My Pride'. Met dat thema vraagt de organisatie extra aandacht voor groepen zoals transgender personen of mensen die non-binair zijn.
Een jury, bestaande uit onder anderen zangeres Willeke Alberti en nieuwslezeres Simone Weimans, beoordeelden de boten voor de categorieën vormgeving, boodschap en thema van de Pride. Juryvoorzitter Cornald Maas zag dat het met de inhoudelijke boodschap van de boten wel goed zat, ""maar er waren weinig boten die het thema op een activistische manier verbeelden. We hadden iets meer vindingrijkheid verwacht.""
De Prideweek begon een week geleden met de Pride Walk, een demonstratie voor gelijke rechten van lhbti'ers wereldwijd. Deze zondag wordt de week afgesloten met een 'closing party' op de Dam.",['Jury lichtelijk teleurgesteld in originaliteit deelnemers botenparade'],,"['https://media.nu.nl/m/s5xxtusa8jux_wd854/blijdschap-om-foutloze-feestelijke-terugkeer-van-canal-parade-in-amsterdam.jpg', 'https://media.nu.nl/m/95yxpq4aol67_wd854.jpg']",True,True
56,7,NUcheckt: KNMI heeft niet plotseling 16 hittegolven van ...,NU,2022-08-11,Nucheckt,https://www.nu.nl/nucheckt/6217027/nucheckt-knmi-heeft-niet-plotseling-16-hittegolven-van-vroeger-weggemoffeld.html,"De eerste hittegolf werd gemeten in 1911. Sinds het begin van de metingen kende Nederland vier keer twee hittegolven in één jaar. Dat gebeurde in 1941, 2006, ...","NU.nl checkt regelmatig berichten op betrouwbaarheid. Dit keer kijken we naar de bewering dat het KNMI in 2016 ten onrechte een groot deel van de hittegolven in de periode 1901-1951 uit de boeken heeft geschrapt. Het klopt inderdaad dat het KNMI zijn metingen heeft aangepast, maar dat gebeurde omdat die eerdere metingen onnauwkeurig bleken.
Een eerdere versie van deze factcheck verscheen in augustus 2019 op NU.nl. We hebben het artikel aangepast aan de actualiteit en opnieuw naar onze voorpagina gehaald.
De kans is groot dat Nederland de komende dagen te maken krijgt met een hittegolf. Dat zou de dertigste hittegolf zijn sinds het KNMI in 1901 begon met het bijhouden van hittegolven.
De eerste hittegolf werd gemeten in 1911. Sinds het begin van de metingen kende Nederland vier keer twee hittegolven in één jaar. Dat gebeurde in 1941, 2006, 2018 en 2019.
Critici beweren dat er voor 1951 veel vaker hittegolven voorkwamen. Het KNMI zou die uit de boeken hebben geschrapt. Zo zouden er in 1948 twee hittegolven en in 1947 zelfs vier hittegolven zijn geweest. Het weerinstituut bracht het totale aantal hittegolven tussen 1901 en 1951 terug van 23 naar 7, zeggen diezelfde critici.
Ook enkele NUjij-gebruikers wijzen in reacties onder NU.nl-artikelen over de tropische warmte op de ""verdwenen hittegolven"". ""Misschien zouden die wel gemeld moeten worden"", zo stelt een lezer voor.
In maart 2019 verscheen het rapport Het raadsel van de verdwenen hittegolven - Hoe het KNMI historische hittegolven uit de boeken schrapte. Het werd geschreven door klimaatsceptici Marcel Crok, Rob de Vos, Frans Dijkstra en Jan Ruis. Zij concludeerden dat het weerinstituut ""ten onrechte"" hittegolven heeft laten 'verdwijnen'.
Ook beweerden de onderzoekers in het rapport dat het KNMI ""extreme temperatuurcorrecties"" tot 1,9 graden Celsius toepaste. Die correcties noemden de onderzoekers ""onverdedigbaar"".
Het onderzoek kreeg bij publicatie weinig politieke aandacht. Alleen FVD-voorman en klimaatscepticus Thierry Baudet sloeg er acht op. In de Tweede Kamer kon hij niet rekenen op steun voor een door hem aangevraagd debat. Toch wordt op sociale media nog steeds regelmatig beweerd dat hittegolven zijn weggemoffeld.
Het klopt dat het KNMI in 2016 de temperatuurreeksen in de periode 1901 tot 1951 heeft gecorrigeerd. Dat liet het weerinstituut weten na de publicatie van het rapport van Crok, De Vos, Dijkstra en Ruis.
Als gevolg daarvan daalde het aantal tropische dagen (30 graden of warmer) van 164 naar 76. Het aantal hittegolven werd daarmee teruggebracht van 23 naar 7. Maar dat kwam niet doordat de definitie van een hittegolf veranderde.
Er is (en was) sprake van een hittegolf als het minstens vijf dagen op rij 25 graden of warmer is. Daar moeten minstens drie dagen met een temperatuur van minimaal 30 graden tussen zitten.
Maar waarom besloot het KNMI zes jaar geleden om de eigen metingen uit de eerste helft van de vorige eeuw bij te stellen? En gebeurde dit ten onrechte, zoals Crok en anderen beweren?
Klimaatonderzoeker Theo Brandsma deed in 2016 onderzoek naar de temperatuurcorrecties van het KNMI. In zijn rapport Pagodemetingen in De Bilt beschrijft hij dat dit om twee redenen is gebeurd.
Ten eerste omdat het KNMI begin jaren vijftig de meetplek van een beschutte naar een open plek heeft verplaatst. Volgens het instituut houden beschutte plekken (net als steden) door bebouwing en obstakels zoals bomen warmte beter vast dan open plekken. Daardoor zouden zowel minimum- als maximumtemperaturen hoger uitvallen.
Ten tweede omdat het KNMI in diezelfde periode op een ander type meetstation is overgegaan. Het weerinstituut stapte over van een zogeheten pagodehut op een zogeheten Stevensonhut.
Als er zulke veranderingen in meetomstandigheden optreden, spreekt het KNMI van inhomogeniteit. Dat houdt in dat er een kunstmatige breuk of trend in een temperatuurreeks zit.
In het ideale geval zijn er parallelmetingen beschikbaar, waarbij de temperatuur tegelijk in zowel de nieuwe als de oude hut gemeten wordt. Bij de homogenisatie van meetstations in Den Helder, Groningen, Vlissingen en Maastricht rond 1950 vonden dergelijke parallelmetingen plaats.
Maar in De Bilt gebeurde dat maar gedeeltelijk. Voor de overstap van de pagodehut naar de Stevensonhut zijn wel parallelmetingen verricht, maar voor de verplaatsing niet. Waarschijnlijk omdat ""last minute"" werd besloten om de hut te verplaatsen, zegt het KNMI.
Om die reden corrigeerde het weerinstituut de metingen van De Bilt met parallelmetingen van Eelde. De ligging van dit meetstation in Drenthe is volgens het KNMI het best te vergelijken met die van het station in De Bilt.
Brandsma kwam er tijdens zijn onderzoek achter dat het in de zomer warmer is in de pagodehut dan in de Stevensonhut. Dit kwam doordat de pagodehut, in tegenstelling tot de Stevensonhut, aan de onderkant open is. Daardoor gaat de straling van de zon via reflectie richting de thermometer. Brandsma onderzocht dit door op het grasveld van het KNMI de twee meetstations naast elkaar te zetten en tegelijk metingen te laten verrichten.
Daarnaast stond de thermometerhut van het KNMI voor 1951 op een door bomen en bebouwing beschutte plek. Omdat vlak bij de oude plek een nieuwbouwwijk is gekomen, heeft het KNMI geprobeerd de oude situatie na te bootsen door een vergelijkbare, beschutte plek op het KNMI-terrein te vinden.
Vervolgens bleek dat vooral de minimumtemperatuur op een beschutte plek hoger is dan op een open plek. Ook de maximumtemperatuur was hoger, maar die verschillen waren kleiner.
Het KNMI besloot in 2016 zijn metingen in de periode 1901-1951 te corrigeren, omdat deze metingen zijn verricht in een pagodehut, die op een beschutte plek stond. Tegenwoordig maakt het KNMI gebruik van de betrouwbaardere Stevensonhut en vinden de metingen plaats op een open veld. Om de data gelijk te trekken, vond een zogeheten homogenisatie plaats.
In de praktijk betekende dit dat de gemeten temperaturen tussen 1901 en 1951 naar beneden werden bijgesteld. Hierdoor bleven er plotseling minder zomerse dagen (25 graden of hoger) en tropische dagen over. Het gevolg daarvan was dat ook enkele hittegolven sneuvelden. Dit is gebaseerd op goed onderzoek van het KNMI zelf.
We beoordelen de stelling ""het KNMI heeft in 2016 ten onrechte een groot deel van de hittegolven in de periode 1901-1951 geschrapt"" als niet waar.","['Waar komt het vandaan?', 'Klopt het?', 'Veranderingen in meetomstandigheden', 'Parallelmetingen gedeeltelijk uitgevoerd', 'Hogere temperaturen in de pagode', 'Conclusie']",,"['https://media.nu.nl/m/wv8x75nagtxw_wd854/hitte-warmte-temperatuur.jpg', 'https://media.nu.nl/m/0p8xzk5awg3g_wd854.jpg', 'https://media.nu.nl/m/w9qxek5avr6m_wd854.jpg']",True,True
57,65,Tropische zondag verloopt op drukke stranden zonder ...,NU,2022-08-14,Binnenland,https://www.nu.nl/binnenland/6217666/tropische-zondag-verloopt-op-drukke-stranden-zonder-grote-problemen.html,"Alle parkeerplekken in Scheveningen, Zandvoort en Noordwijk zijn vol. Volgens een woordvoerder van Reddingsbrigade Nederland zijn er ondanks de drukte geen ...","Vanwege de hitte is het zondag aan de kust opnieuw enorm druk. Alle parkeerplekken in Scheveningen, Zandvoort en Noordwijk zijn vol. Volgens een woordvoerder van Reddingsbrigade Nederland zijn er ondanks de drukte geen calamiteiten. ""We zien vooral veel mensen die genieten van een mooie stranddag.""
De reddingsbrigades hebben het wel druk, met name met preventief werk en ""klein leed"", zoals kleine verwondingen of kinderen die zoekraken. ""We lopen op het strand, staan op de uitkijk en waarschuwen mensen dat ze niet te ver de zee in moeten gaan"", aldus de woordvoerder.
De hele week is de zee al gevaarlijk vanwege de oostenwind, waardoor er een sterkere stroming richting zee is. Ook zijn er door de aflandige wind veel kwallen. ""Het is te verwachten dat mensen daar af en toe een prikje van krijgen.""
De gemeente Den Haag meldt rond 14.30 uur dat het strand van Scheveningen alleen nog met de fiets of het openbaar vervoer te bereiken is, omdat alle parkeerplekken bezet zijn. Ook in Zandvoort zijn er geen parkeerplaatsen meer, aldus de ANWB. ""Verkeerd geparkeerde auto's worden weggesleept! Kom bij voorkeur met het ov of op de fiets.""
In Noordwijk was het om 10.30 uur al niet meer mogelijk om te parkeren. ""Vandaag opnieuw veel vroege vogels op de Noordwijkse stranden"", meldde de gemeente.
Zondag is het de vijfde tropische dag op rij van de hittegolf die aan de gang is, en de warmste 14 augustus sinds het begin van de temperatuurmetingen in 1901, aldus weerbureau Weer.nl. Het kwik in De Bilt liep om 11.50 uur op naar 29,0 graden. Het oude dagrecord uit 1973 was 28,7 graden.","[""Noordwijk 's ochtends al vol""]",,['https://media.nu.nl/m/g3lxiv5afngk_wd854/reddingsbrigade.jpg'],True,True
58,32,Gilze-Rijen vaak warmste plek door ligging gemeente en ...,NU,2022-08-15,Binnenland,https://www.nu.nl/binnenland/6217804/gilze-rijen-vaak-warmste-plek-door-ligging-gemeente-en-locatie-weerstation.html,"""Ook tijdens de hittegolf van de afgelopen dagen was het stuivertje wisselen tussen die plekken. Vrijdag was Gilze-Rijen ook al de warmste plek van ...","Zondag was de warmste 14 augustus in Nederland sinds het KNMI in 1901 begon met het bijhouden van temperatuurrecords. Het warmst werd het in Gilze-Rijen, met 32,7 graden. Het is wel vaker heet in de Brabantse gemeente. Dat komt doordat Gilze-Rijen behoorlijk landinwaarts ligt. Bovendien staat het weerstation van het KNMI voor die regio nou eenmaal daar.
Het is geen toeval dat landelijke hitterecords vaak in Noord-Brabant en Limburg worden gevestigd. Landinwaarts wordt het zomers overdag vaak warmer dan aan zee, omdat kustgebieden profiteren van de verkoelende zeewind. Dat verklaart waarom er sinds de eeuwwisseling 25 hittegolven in het Limburgse Arcen werden geregistreerd. In dezelfde periode was er slechts één op de Waddeneilanden.
De tien warmste dagen ooit in Nederland werden op één na allemaal gemeten in Noord-Brabant of Limburg. De warmste dag ooit in Nederland werd gemeten op 25 juli 2019. Toen werd het 40,7 graden in, je raadt het al, Gilze-Rijen.
""Het gaat op warme zomerdagen vaak tussen Gilze-Rijzen, Eindhoven, Woensdrecht en Arcen waar de temperatuur het hoogst wordt"", legt meteoroloog Alfred Snoek van Weerplaza uit. ""Ook tijdens de hittegolf van de afgelopen dagen was het stuivertje wisselen tussen die plekken. Vrijdag was Gilze-Rijen ook al de warmste plek van Nederland, zaterdag was dat weer Woensdrecht.""
Daarnaast liggen Noord-Brabant en Limburg het meest zuidelijk van alle provincies die niet aan het water liggen. Hoe dichter bij de evenaar, hoe warmer het wordt. Dat verschil is tussen Nederlandse provincies natuurlijk een stuk kleiner dan bijvoorbeeld tussen Nederland en Frankrijk of Spanje. Maar het zorgt er wel voor dat het in Noord-Brabant en Limburg vaak net iets warmer is dan in Gelderland, Overijssel en Drenthe.
In Noord-Brabant en Limburg speelt ook mee dat er veel meer zandgrond is. Dat houdt warmte beter vast dan de nattere kleigrond, die vaker voorkomt in de kustprovincies. Dat zorgt er ook voor dat temperaturen landinwaarts verder uit elkaar liggen dan aan de kust. Overdag wordt het warmer, 's nachts koelt het sneller af.
In Arcen werd maandag de 75e warme dag op rij gemeten. Sinds 2 juni was het elke dag twintig graden of warmer in de Limburgse stad. Een dergelijke reeks is nog nooit eerder voorgekomen in Nederland. De nog lopende reeks telt veertig zomers warme dagen (25 graden of meer) en veertien tropische dagen (30 graden of meer).
Maar waarom worden die hoge temperaturen dan zo vaak juist in Gilze-Rijen en Arcen gemeld, en niet bijvoorbeeld in het nabijgelegen Tilburg of Venlo? Dat komt doordat het meetstation van het KNMI voor die regio's juist daar staan.
Het KNMI heeft verspreid over Nederland tientallen meetstations staan. Die meten onder onder meer temperatuur, luchtvochtigheid, luchtdruk, richting en snelheid van de wind, bewolking en neerslag. Om tot nauwkeurige metingen te komen, moeten de locaties waar de weerstations staan aan bepaalde voorwaarden voldoen.
Zo moet er een open plek op een grasveld beschikbaar zijn. In de omgeving mogen geen hoge gebouwen of bomen staan, omdat die warmte kunnen vasthouden of juist weghouden. Wat de heetste plekken in Nederland naast de ligging landinwaarts ook met elkaar gemeen hebben, is dat hun weerstations zich vaak bevinden op een militaire basis.
Het meetpunt voor de omgeving van het zuiden van Noord-Brabant staat op de militaire vliegbasis Gilze-Rijen. Daar wordt dus de temperatuur voor de hele regio gemeten. Het is dan dus niet alleen in Gilze-Rijen zo warm, maar het meetstation staat nou eenmaal daar.
Ook andere meetstations in Noord-Brabant zijn geplaatst op militaire bases, zoals in Volkel en Eindhoven. ""Het zijn vrije stukken grond. Ook ben je ervan verzekerd dat er in de omgeving niks mag gebeuren. Daarnaast liggen ze op voldoende afstand van elkaar om voor een goede spreiding te zorgen. Dat maakt militaire bases heel geschikte locaties voor weerstations"", zegt Snoek.",['Weerstations vaak op militaire bases'],,"['https://media.nu.nl/m/jozx9dfa5o3f_wd854/gilze-rijen-vaak-warmste-plek-door-ligging-gemeente-en-locatie-weerstation.jpg', 'https://media.nu.nl/m/k7exsyjaghp2_wd854.jpg']",True,True
59,76,Vernuftig 'rekenkunstje' Rijkswaterstaat zorgt voor extra ...,NU,2022-08-25,Binnenland,https://www.nu.nl/binnenland/6219720/vernuftig-rekenkunstje-rijkswaterstaat-zorgt-voor-extra-water-in-nederrijn.html,"Die wordt ook wel 'de kraan van Nederland' genoemd, omdat via Driel water in het hoofdwatersysteem in Nederland geregeld wordt. ... Tweede regionale hittegolf van ...","Rivierkundigen van Rijkswaterstaat hebben er met ingewikkelde berekeningen voor gezorgd dat er de komende dagen extra water kan worden vastgehouden in de Nederrijn tussen Driel en Amerongen. Dat is goed nieuws, want zo is er meer water in het uitgedroogde gebied rond de rivieren. Extra beperkingen voor de scheepvaart zijn daardoor nog niet nodig.
Rivierkundige Sander Engelen van de dienst noemt het ""super"" dat het is gelukt.
Het waterpeil van de Rijn is de afgelopen dagen iets gestegen en zal nog verder stijgen door hevige regenbuien in Zwitserland. Maar vanaf volgende week zakt de waterstand weer. Rijkswaterstaat heeft de afgelopen dagen bedacht hoe het kleine beetje extra zoetwater vastgehouden kan worden, zonder dat de al extreem lage waterstand van de IJssel en dat van het IJsselmeer zakt.
De dienst maakt gebruik van de grote stuw bij Driel. Die wordt ook wel 'de kraan van Nederland' genoemd, omdat via Driel water in het hoofdwatersysteem in Nederland geregeld wordt. Vanaf woensdag wordt extra water naar Driel gestuurd.
Het water tussen Driel en Amerongen stond al lang veel te laag. Door meer water aan te voeren, gaat het waterpeil omhoog en kan dat worden vastgehouden voor de waterbehoefte in de rest van Nederland.
Het extra water bij Driel zorgt ook voor verlichting van de verzilting in West-Nederland. Kort geleden is de stuw bij Hagestein in de Lek op een kier gezet, omdat de rivieren geen tegendruk meer konden bieden tegen het zoute water dat vanaf de Noordzee het land instroomt. Via de stuw stroomde meer water richting zee. De stuw gaat nu weer dicht, aldus Rijkswaterstaat.
Het al geldende verbod op sproeien met oppervlaktewater voor de Veluwe wordt per 26 augustus uitgebreid voor het gebied bij het Valleikanaal. Voor de Veluwe geldt ook een beperking voor het gebruik van grondwater ""om onomkeerbare schade aan de natuur te voorkomen"". Hier golden al verboden voor het sproeien met oppervlaktewater.
De eerdere oproep aan iedereen om zuinig om te gaan met drinkwater blijft ""onverminderd van kracht"", benadrukt voorzitter Michele Blom van het Managementteam Watertekorten (MTW). ""De verschillen in Nederland zijn nog steeds groot, waardoor in sommige delen van het land de boeren, landbouw, natuur en scheepvaart meer last ondervinden van de droogte en toegepaste maatregelen.""",['Zuinigheid met grondwater en drinkwater blijft nodig'],,"['https://media.nu.nl/m/s47xf89azqtn_wd854/vernuftig-rekenkunstje-rijkswaterstaat-zorgt-voor-extra-water-in-nederrijn.jpg', 'https://media.nu.nl/m/s4hx3qaadgfq_wd854.jpg']",True,True
60,85,Pakistan kondigt noodtoestand af vanwege verwoestende ...,NU,2022-08-26,Buitenland,https://www.nu.nl/buitenland/6219993/pakistan-kondigt-noodtoestand-af-vanwege-verwoestende-overstromingen.html,Eerder dit jaar kampte Pakistan nog met enorme droogte en een hittegolf met temperaturen tot 51 graden. ... Terwijl de rest van Nederland amper regen had! De ...,"Pakistan heeft de noodtoestand afgekondigd en vraagt om internationale hulp vanwege overstromingen. Die houden door recordhoeveelheden regenval inmiddels al maanden aan in het land.
Bijna duizend mensen kwamen al om het leven door de overstromingen. Het is een ramp van ""ongekende omvang"", zegt de Pakistaanse minister van Klimaatverandering.
De Europese Unie beloofde vrijdag 1,8 miljoen euro noodhulp. Vorige week was al 350.000 euro beschikbaar gesteld.
De watersnood door grillige moessonregens heeft miljoenen mensen op de vlucht doen slaan, vooral in het zuiden en zuidwesten van het land, waar veel arme mensen wonen. Pakistan verwacht de komende dagen nog meer regen in bepaalde regio's, waar veel mensen in onbereikbare gebieden op hulp wachten.
Overstroomde rivieren hebben huizen, bruggen en wegen verwoest. De Pakistaanse regering schakelde daarom het leger in voor hulp.
Eerder dit jaar kampte Pakistan nog met enorme droogte en een hittegolf met temperaturen tot 51 graden.",[],,['https://media.nu.nl/m/zq5xunwajm4t_wd854/hevige-overstromingen-in-pakistan.jpg'],True,True
61,73,Bosbranden in Europa veroorzaken grootste uitstoot ...,NU,2022-09-06,Klimaat,https://www.nu.nl/klimaat/6222274/bosbranden-in-europa-veroorzaken-grootste-uitstoot-in-vijftien-jaar-tijd.html,De combinatie van een hittegolf in augustus en aanhoudende droogte in West ... Ook in Nederland waren diverse natuurbranden. Zo smeult het natuurgebied de ...,"De hevige bosbranden die delen van Europa deze zomer teisterden, hebben de grootste uitstoot van koolstof en andere vervuilende stoffen in vijftien jaar veroorzaakt. Wetenschappers van Copernicus, het programma voor aardobservatie van de Europese Unie, hebben dat vastgesteld met behulp van satellietgegevens.
De wetenschappers schatten de koolstofuitstoot in de Europese Unie plus het Verenigd Koninkrijk op 6,4 megaton. Sinds de zomer van 2007 zijn de meters niet zo hoog uitgeslagen.
De combinatie van een hittegolf in augustus en aanhoudende droogte in West-Europa heeft volgens Copernicus niet alleen tot meer bosbranden geleid. De branden waren ook zeer intens en hielden lang aan.
Vooral Frankrijk en Spanje kregen verwoestende natuurbranden te verduren. In die landen was de bijbehorende uitstoot de grootste in twintig jaar, aldus de onderzoekers van EU-dienst.
Ook in Nederland waren diverse natuurbranden. Zo smeult het natuurgebied de Mariapeel in Noord-Limburg nog na. Daar woedde dagenlang brand, met veel rookoverlast als gevolg.
Copernicus wijst er regelmatig op dat hoge temperaturen en droogte steeds vaker voorkomen door klimaatverandering. Dat blijkt ook uit diverse rapporten van het IPCC, een internationaal panel van klimaatwetenschappers van de Verenigde Naties. Bosbrandexpert Mark Parrington van Copernicus noemt de schaal van de branden in een verklaring ""extreem zorgwekkend"".
Na de hete zomer in Europa houdt Copernicus de komende tijd ook het Amazonegebied goed in de gaten met satellieten. Daar breekt over enkele weken de tijd van het jaar aan waarin doorgaans de meeste bosbranden zijn.",['Ook Nederland krijgt steeds meer bosbranden'],,['https://media.nu.nl/m/rpnxlpralfk8_wd854/bosbranden-in-europa-veroorzaken-grootste-uitstoot-in-vijftien-jaar-tijd.jpg'],True,True
62,36,Meer dan 20 graden in laatste week van oktober is ...,NU,2022-10-27,Nu+ klimaat,https://www.nu.nl/nu-klimaat/6232309/meer-dan-20-graden-in-laatste-week-van-oktober-is-zeldzame-herfsthittegolf.html,Die kansvergelijking geeft al aan dat zomerse temperaturen aan het einde van de tweede herfstmaand in Nederland heel uitzonderlijk zijn. ... hittegolf. Toon meer.,"Met temperaturen van 20 tot 23 graden worden de laatste dagen van oktober uitzonderlijk warm. Vooral vrijdag en zaterdag is de kans groot dat warmterecords gebroken worden. Wat is de oorzaak van deze herfsthitte? En valt er al iets te zeggen over november?
Modellen van het KNMI kunnen de kans op hoge temperaturen inschatten. Als het bijvoorbeeld deze vrijdag 22 graden zou worden, zou dat in het huidige (al opgewarmde) klimaat ongeveer eens in de 10 tot 25 jaar kunnen voorkomen.
Dat maakt een temperatuur van 22 graden in de slotweek van oktober ongeveer net zo zeldzaam als een temperatuur van 35 graden over de hele maand juli. En dat zouden we extreme zomerhitte noemen.
Die kansvergelijking geeft al aan dat zomerse temperaturen aan het einde van de tweede herfstmaand in Nederland heel uitzonderlijk zijn. Maar je kunt hoge oktobertemperaturen ook op een andere manier beoordelen: in de archieven spitten om te kijken of dit al eens vaker is gebeurd.
Vier keer om precies te zijn. In de laatste week van oktober is sinds 1901 in totaal op slechts vier dagen een temperatuur van meer dan 20 graden gemeten. Drie van die vier dagen vielen na het jaar 2000.
Wat is dan de oorzaak? De meteorologische verklaring is een lagedrukgebied boven Ierland en een hogedrukgebied boven Centraal-Europa. Tussen die twee weersystemen in is een zuidelijke stroming op gang gekomen, die lucht vanuit Portugal en Spanje richting Nederland blaast.
In de staart van zo'n verhaal komt ook altijd klimaatverandering om de hoek kijken. Een zuidelijke stroming brengt eind oktober weliswaar altijd relatief warme lucht, maar daar zou je al gauw 2 graden vanaf kunnen halen als je dezelfde luchtdrukkaart over het Europa van 1901 zou leggen. Dat komt doordat het Middellandse Zeegebied relatief sterk is opgewarmd.
Omdat die opwarming nog niet voorbij is, zullen zomerse temperaturen op de rand van oktober en november steeds vaker voorkomen. Bij een identieke weerssituatie van komende vrijdag zou het volgens het KNMI in 2050 geen 22 graden worden, maar 23 tot 25 graden.
Tijdens de huidige gascrisis zal het voor veel mensen ook zeer welkom zijn dat de verwarmingen in het stookseizoen uit kunnen. Hoelang valt dat nog te rekken?
Volgens het KNMI verloopt ook de eerste week van november dit jaar zachter dan normaal. Voor de rest van het stookseizoen zijn nog geen betrouwbare verwachtingen te maken. En is het dit jaar ondanks zorgen over klimaatverandering misschien toch maar hopen op een zachte winter.","['Spaanse lucht, die steeds warmer wordt', 'November maakt zachte start']",,['https://media.nu.nl/m/dzzxjfpaj66b_wd854/meer-dan-20-graden-in-laatste-week-van-oktober-is-zeldzame-herfsthittegolf.jpg'],True,True
63,66,Warme zaterdag breekt record met hoogste temperatuur op ...,NU,2022-10-29,Binnenland,https://www.nu.nl/binnenland/6232918/warme-zaterdag-breekt-record-met-hoogste-temperatuur-op-29-oktober-ooit.html,"Nee, het wordt geen 30 graden: Buienradar-app voorspelt hittegolf door datafout ... NU+ |De politieke aardverschuiving in Nederland in kaarten en grafieken · 4.","Deze zaterdag is officieel de warmste 29 oktober ooit. In De Bilt liep het kwik vanmiddag op tot 19,8 graden. 2022 breekt daardoor het record dat in 2005 genoteerd werd (19,7 graden).
Landelijk was het eerder op zaterdag al de heetste 29 oktober ooit. In Maastricht werd zelfs een temperatuur van 24,3 graden bereikt.
Dit weerrecord is het zesde officiële datumwarmterecord van dit jaar, meldt Weeronline. Dit jaar was er slechts één kouderecord. Vrijdag was het ook al de warmste 28 oktober ooit.
Zondag kan de temperatuur stijgen tot 22 graden. Mogelijk volgt dan weer een landelijk record. Op 30 oktober 2005 werd het 22,6 graden. De kans op een nieuw warmterecord is dan wel een stuk kleiner dan zaterdag het geval was.
Na het weekend neemt de thermometer een duik en aan het einde van de week wordt het 12 tot 14 graden. Ook neemt de buienkans dan flink toe.",[],,['https://media.nu.nl/m/oh6xw18a01xt_wd854/warme-zaterdag-breekt-record-met-hoogste-temperatuur-op-29-oktober-ooit.jpg'],True,True
64,60,Twee derde minder sneeuw in de Alpen: valt de Rijn straks ...,NU,2023-01-10,Klimaat,https://www.nu.nl/klimaat/6246285/twee-derde-minder-sneeuw-in-de-alpen-valt-de-rijn-straks-droog.html,... Nederland bereiken: via de Rijn ... Sneeuwsmelt door winterse hittegolf. Zo had West-Europa niet alleen de warmste ...,"Groene pistes, of pistes die voorzien zijn van sneeuw die is aangevoerd door helikopters, hoog uit de bergen. In de Alpen ervaren veel wintersporters dit jaar heel direct wat klimaatverandering veroorzaakt. Maar de gevolgen van dit sneeuwtekort kunnen ook op een andere manier Nederland bereiken: via de Rijn.
In de Alpen ligt momenteel ongeveer twee derde minder sneeuw dan gemiddeld over de afgelopen tien jaar, zegt professor Walter Immerzeel van de Universiteit Utrecht tegen NU.nl. Hij onderzoekt de waterhuishouding van berggebieden, en de invloed van klimaatverandering daarop.
Dat het huidige sneeuwtekort door klimaatverandering komt, is (nog) niet officieel onderzocht. Maar als je kijkt naar de extreme temperaturen die er de oorzaak van zijn, is dat wel een sterk vermoeden.
Zo had West-Europa niet alleen de warmste jaarwisseling ooit gemeten, maar werden op veel plekken ook de maandrecords voor zowel december en januari gebroken.
Opmerkelijk is dan ook niet alleen de lage sneeuwbedekking, maar ook dat deze vanaf de laatste week van december een dalende lijn vertoont. In een normale winter neemt de hoeveelheid sneeuw in de Alpen juist elke wintermaand toe om pas halverwege maart te pieken.
Wat zijn daarvan de gevolgen voor Nederland? Nederland is met de Alpen verbonden via onze grootste rivier, de Rijn, die in Zwitserland ontspringt. En uitgerekend die Zwitserse Alpen hebben de minste sneeuw. Tenminste, op dit moment, zegt Immerzeel. “Gisteren is het juist daar flink gaan sneeuwen.”
Daarom is het na de eerste week van januari nog wat voorbarig om conclusies te trekken over de hele winter. Als februari koud wordt en veel neerslag brengt, kan de sneeuwvoorraad nog flink aangevuld worden voor het echte smeltseizoen begint.
Maar als ook die late wintersneeuw uitblijft, zullen we dat in Nederland in de komende maanden merken aan lagere Rijnstanden. “Het water van de Rijn dat Nederland binnenstroomt bestaat voor 34 procent uit gesmolten sneeuw"", zegt Immerzeel. ""Maar dat is het gemiddelde over het hele jaar. Het aandeel is het grootst in februari en maart."" Normaal gesproken bestaat de Rijn in Nederland in die maanden voor meer dan de helft uit smeltwater.
In de lente krijgen we nu waarschijnlijk dus te maken met lage Rijnafvoeren. Maar op dit moment merken we de sneeuwsmelt juist aan een stijgende Rijnafvoer, zegt hydroloog Niko Wanders, eveneens van de Universiteit Utrecht. ""Al het water dat nu niet blijft liggen als sneeuw, komt eerder onze kant op. In de lente en zomer zal er vervolgens juist minder naar Nederland stromen, omdat er geen sneeuwdek ligt dat tegen die tijd kan smelten.""
Toch hoeft dat niet te betekenen dat we direct na het laagterecord van 2022 komende zomer gelijk weer in de problemen komen. Dat komt doordat de Rijn het jaarlijkse minimum bereikt aan het einde van de zomer of het begin van de herfst. De Rijn is dan vooral een regenrivier - en dus vooral afhankelijk van de hoeveelheid regen die in de zomer nog moet vallen.
Gletsjers leveren in het najaar wel wat extra smeltwater, maar dat is eigenlijk verwaarloosbaar, volgens Immerzeel: ongeveer 1 procent van de afvoer. En smeltende sneeuw is in de nazomer nog goed voor 5 tot 10 procent van de afvoer.Wanders maakt zich voor komende zomer voorlopig meer zorgen over de neerslag in Nederland dan in de Alpen. Om het grondwater te laten herstellen van de droogte van afgelopen zomer moet er deze winter nog heel veel regen vallen. En daar moeten we, zeker op de droogtegevoelige zandgronden, zo veel mogelijk van zien vast te houden.","['Sneeuwsmelt door winterse hittegolf', 'Vooral lagere Rijnafvoer in de lente', 'Zomerdroogte is meer afhankelijk van regenval']",,['https://media.nu.nl/m/pzmxg9iabses_wd854/twee-derde-minder-sneeuw-in-de-alpen-valt-de-rijn-straks-droog.jpg'],True,True
65,52,"Nu al bijna 40 graden in kurkdroog Spanje, regering schiet ...",NU,2023-04-27,Buitenland,https://www.nu.nl/buitenland/6261281/nu-al-bijna-40-graden-in-kurkdroog-spanje-regering-schiet-boeren-te-hulp.html,Spanje gaat gebukt onder een uitzonderlijke hittegolf voor deze tijd van het jaar ... NU+ |De politieke aardverschuiving in Nederland in kaarten en grafieken · 5.,"Spanje gaat gebukt onder een uitzonderlijke hittegolf voor deze tijd van het jaar. Op sommige plekken in Zuid-Spanje is het vandaag 38 graden. Omdat veel boeren last van de droogte hebben, neemt de regering maatregelen om ze te helpen.
Sommige boeren hebben zelfs besloten geen gewassen te planten, omdat dat zinloos zou zijn. Madrid heeft voor hen een aantal belastingvoordelen ingevoerd. Ook wil de regering aanspraak maken op een crisisfonds van de Europese Unie.
De piek van de hittegolf ligt volgens de Spaanse weerdienst op donderdag en vrijdag. Door warme droge lucht vanuit Noord-Afrika ziet het land nu temperaturen die normaal alleen in de zomer voorkomen. Door de hoge temperaturen neemt ook het risico op bosbranden toe. Buurland Portugal heeft ook last van de hitte.
Vorig jaar beleefde Spanje al het heetste jaar sinds het begin van de metingen in 1961. Ook toen waren er veel bosbranden, maar dit jaar zijn het er al meer dan in dezelfde periode vorig jaar. De extremen zijn een gevolg van klimaatverandering.
De Spaanse regering heeft de Europese Unie om noodfondsen gevraagd om de boeren financieel te ondersteunen. Spanje is een belangrijke producent van groente en fruit voor de Europese markt. Ook is het land 's werelds grootste exporteur van olijfolie. De droogte stuwde de olijfolieprijs deze week tot een recordhoogte.
Momenteel is ruim een kwart van het Spaanse grondgebied aangemerkt als alarmerend droog. Waterreservoirs zijn gemiddeld maar voor de helft gevuld. Ook zijn rivieren zo droog komen te staan, dat de vissen gered moesten worden.",[],,['https://media.nu.nl/m/vl2x3z8a1jix_wd854/nu-al-bijna-40-graden-in-kurkdroog-spanje-regering-schiet-boeren-te-hulp.jpg'],True,True
66,10,"Regionaal een hittegolf, maar een landelijke gaan we ...",NU,2023-06-12,Binnenland,https://www.nu.nl/binnenland/6267681/regionaal-een-hittegolf-maar-een-landelijke-gaan-we-waarschijnlijk-niet-krijgen.html,... hittegolf komt ... 25 graden is in Nederland meer dan genoeg. Respect: 37Reacties: 1.,"Verschillende regio's in het land hebben op dit moment al een hittegolf genoteerd: het was daar vijf dagen op rij 25 graden of warmer en op drie daarvan steeg het kwik boven de 30 graden. Maar de kans is klein dat het tot een landelijke hittegolf komt.
Het Brabantse Woensdrecht had zondag de primeur. Daar werd de eerste regionale hittegolf van dit jaar gemeten. Maandag volgden andere Brabantse meetstations, onder meer in Gilze-Rijen, Eindhoven en Volkel.
Ook buiten Noord-Brabant werd maandag voor het eerst een hittegolf gemeten. Het gaat om onder meer het Gelderse Deelen, het Zeeuwse Wilhelminadorp en het Limburgse Arcen en Maastricht.
Om tot een landelijke hittegolf te komen, moet bij het meetstation in De Bilt ook een hittegolf worden gemeten. Maar die kans is klein, zegt Weerplaza.
In De Bilt steeg het kwik vrijdag en zaterdag al bijna tot 30 graden, maar een officiële tropische dag is tot nu toe alleen zondag gemeten. Ook maandag spant het erom, maar het lijkt erop dat het net geen 30 graden wordt bij het meetstation. Dinsdag en woensdag is de kans op 30 graden daar ""echt minimaal"", meldt Weerplaza. En zonder die drie tropische dagen is er ook geen sprake van een landelijke hittegolf.
De komende dagen wordt het op sommige plekken al wat koeler. Vooral donderdag is dat te merken, want dan draait de wind van noordoost naar noord. Weerplaza voorspelt dat het dan hooguit 20 graden wordt op de Wadden tot 24 in Amsterdam en Zwolle. In Noord-Brabant, Limburg en Gelderland kan het nog wel ruim 25 graden worden.",[],,['https://media.nu.nl/m/zr7x1o9a43xy_wd854/regionaal-een-hittegolf-maar-een-landelijke-gaan-we-waarschijnlijk-niet-krijgen.jpg'],True,True
67,37,"Atlantische Oceaan was nog nooit zo warm, experts op ...",NU,2023-06-14,Klimaat,https://www.nu.nl/klimaat/6267840/atlantische-oceaan-was-nog-nooit-zo-warm-experts-op-zoek-naar-oorzaken.html,De Atlantische Oceaan is in de greep van een ongekende hittegolf. De situatie is ... Nederland is nog onduidelijk. Maar er is wel een verband met onze droogte.,"De Atlantische Oceaan is in de greep van een ongekende hittegolf. De situatie is zo extreem dat er gelijktijdig meerdere oorzaken moeten spelen, zeggen experts tegen NU.nl. Wat de gevolgen zijn voor Nederland is nog onduidelijk. Maar er is wel een verband met onze droogte.
El Niño is terug in de Grote Oceaan. Deze grote bel met extra warm tropisch oceaanwater zal de komende maanden van grote invloed zijn op het weer in Amerika, Australië en grote delen van Azië.
Ondertussen zijn de watertemperaturen dichter bij huis nog veel opvallender: nooit eerder was het water in juni in de Noord-Atlantische Oceaan zo warm als nu.
Oude records zijn zelfs verpulverd, zegt oceanograaf Sybren Drijfhout van het KNMI en de Universiteit Utrecht tegen NU.nl. ""Normaal worden records met hooguit een tiende graad gebroken. Maar de volledige Noord-Atlantische Oceaan is nu gemiddeld een halve graad warmer dan het voorheen warmste jaar.""
Er zijn wel lokale verschillen in de temperatuurafwijking. Vooral het zuidelijke en centrale deel van de Noord-Atlantische Oceaan zijn momenteel opvallend warm. Dat heeft twee verschillende oorzaken.Het zuidelijke deel warmt vaak op met El Niño, zegt oceanograaf Anna von der Heydt van het Instituut voor Marien en Atmosferisch onderzoek (IMAU) van de Universiteit Utrecht. Als El Niño sterk doorzet, kan de versterkte opwarming hier nog maanden doorgaan.
De hoge watertemperaturen ten westen van Europa zijn volgens de oceanografen weer een ander verhaal. Die ontstonden in zeer korte tijd, zegt Drijfhout. Dat valt samen met een krachtig hogedrukgebied dat al sinds begin mei het weer bepaalt in Nederland.
""Het wateroppervlak is snel opgewarmd doordat de zon ononderbroken heeft geschenen. Bovendien is de luchtstroming boven Zuid-Europa oostwaarts, waardoor warme lucht van het continent de oceaan op stroomt en rond het hogedrukgebied naar het noorden afbuigt.""
Drijfhout maakt zich zorgen dat dit patroon in de toekomst vaker gaat voorkomen, door het mogelijk afzwakken van westenwinden op grote hoogte in de zomermaanden. Daardoor kan zich vaker een groot hogedrukgebied vormen rond de Britse eilanden - met droogte bij ons, en extra hitte in de oceaan.
Het water langs de oostkust van de Verenigde Staten en Canada is juist kouder dan normaal. ""Dat relatief koude water wordt ook wel de 'cold blob' genoemd"", zegt Von der Heydt.Die bel met koud oceaanwater bevond zich de afgelopen jaren ten zuiden van Groenland, en wordt veroorzaakt door afzwakking van de Golfstroom, onder invloed van klimaatverandering. De oceaanstroming kan ook sterk variëren van jaar tot jaar.
Het koude water onder Groenland lijkt plotsklaps compleet verdwenen, zegt Drijfhout. ""Maar wat er onder het oppervlak gebeurt, weten we nog niet. Dat kunnen we pas over een paar maanden zeggen als we de metingen van speciale temperatuurboeien kunnen analyseren.""
Er kan nog een reden zijn voor de hoge oceaantemperaturen: door internationale afspraken zit er sinds een paar jaar veel minder zwavel in scheepsbrandstof.
Dat is goed voor de volksgezondheid in drukke havensteden, maar het heeft ook een klimaateffect. Zwevende zwaveldeeltjes weerkaatsen zonlicht. Deze vorm van luchtvervuiling werkt dus koelend op de klimaat. Of beter gezegd: het maskeerde een deel van de opwarming. Nu dat koelende filter wegvalt, kan de temperatuur verder omhoogschieten.Het is nog onduidelijk hoe groot die opvering zal zijn, zegt hoofdklimatoloog Gavin Schmidt van NASA tegen NU.nl. ""Eerdere modelberekeningen laten zien dat het voor de aarde als geheel rond de 0,05 graden moet liggen."" Rond drukke scheepvaartroutes is wel een sterkere temperatuurstijging te verwachten. Maar Von der Heydt en Drijfhout zeggen dat momenteel niet terug te zien in de Atlantische Oceaan.
We moeten ons ook niet te veel blindstaren op temperatuurafwijkingen op korte tijdschalen, vindt Von der Heydt. Het onderliggende verhaal is dat het oppervlaktewater in de Atlantische Oceaan al tientallen jaren steeds warmer wordt. De oorzaak daarvan is de oplopende concentratie broeikasgassen.","['El Niño en Europese droogte maken oceaan warmer', 'Koud water onder Groenland plotseling verdwenen', 'Broeikasgassen en afgenomen zwavelkoeling']",,"['https://media.nu.nl/m/iouxcieagp79_wd854/atlantische-oceaan-was-nog-nooit-zo-warm-experts-op-zoek-naar-oorzaken.jpg', 'https://media.nu.nl/m/ie4x5fia8rkd_wd854.jpg', 'https://media.nu.nl/m/ptdxp0na4r02_wd854.jpg']",True,True
68,4,niet eerder duurde een regionale hittegolf in juni zo lang ...,NU,2023-06-16,Binnenland,https://www.nu.nl/binnenland/6268298/hitterecord-niet-eerder-duurde-een-regionale-hittegolf-in-juni-zo-lang.html,"Niet eerder heeft een regionale hittegolf in juni zo lang geduurd, meldt Weeronline. Van 1 tot en met 15 juni scheen de zon gemiddeld 196,1 uur in Nederland.","Het is vrijdag opnieuw zomers warm in Woensdrecht en daarmee is de tiende dag van deze regionale hittegolf een feit. Niet eerder heeft een regionale hittegolf in juni zo lang geduurd, meldt Weeronline.
Van 1 tot en met 15 juni scheen de zon gemiddeld 196,1 uur in Nederland. Daarmee heeft de regionale hittegolf van deze junimaand het record van juni 2021 gebroken. Toen scheen de zon 169,4 uur.
Normaal gesproken schijnt de zon in de eerste helft van juni 107 uur. Ook de duur van deze hittegolf in juni heeft een record gebroken. Het vorige record stond op negen dagen in 1941, 1976 en 2019. De laatste keer ging het om hitte in Arcen. Deze hittegolf liep door in juli, maar die dagen zijn niet meegeteld voor de lengte van de hittegolf in juni.
De afgelopen tien dagen werden in Woensdrecht vier keer temperaturen van 30 graden of hoger gemeten. Naar verwachting houdt de regionale hittegolf in ons land nog drie tot vijf dagen aan.",[],,['https://media.nu.nl/m/zzvx5hwaeuyl_wd854/hitterecord-niet-eerder-duurde-een-regionale-hittegolf-in-juni-zo-lang.jpg'],True,True
69,46,Bijna honderd doden door extreme hittegolf in India,NU,2023-06-19,Buitenland,https://www.nu.nl/buitenland/6268629/bijna-honderd-doden-door-extreme-hittegolf-in-india.html,- Wellicht ten overvloede wil ik toch nog eens benadrukken dat het eigenlijk heel wonderlijk is om in een land als Nederland geboren te mogen worden.,"Zeker 96 mensen zijn omgekomen als gevolg van extreem hoge temperaturen in twee dichtbevolkte Indiase provincies. De hittegolf vormt een risico voor met name zestigplussers.
In het land zijn temperaturen tot wel 45 graden gemeten. De doden zijn gevallen in de noordelijke staat Uttar Pradesh en in het oosten van Bihar.
Volgens de Indiase autoriteiten waren de meeste slachtoffers ouder dan zestig jaar. Velen van hen hadden onderliggende gezondheidsproblemen en bezweken daardoor aan de hitte. Patiënten hadden onder meer hoge koorts, hartproblemen en moeite met ademhalen.
Vanwege de ernst van de situatie is het verlof van medisch personeel ingetrokken. Ook zijn extra ziekenhuisbedden op de spoedeisende hulp geregeld om de grote hoeveelheid patiënten op te vangen.
Inwoners van de deelstaten wordt geadviseerd binnen te blijven. De straten en markten zijn volgens ooggetuigen grotendeels verlaten.
India kampt elk jaar met extreme hittegolven. In de afgelopen tien jaar zijn de temperaturen nog hoger geworden. Tijdens de hitte zijn er grote watertekorten en zitten tientallen miljoenen mensen zonder stromend water.",[],,['https://media.nu.nl/m/9mrx9c6ajqlo_wd854/bijna-honderd-doden-door-extreme-hittegolf-in-india.jpg'],True,True
70,3,Langdurige regionale hittegolf verplaatst zich en suddert ...,NU,2023-06-20,Klimaat,https://www.nu.nl/klimaat/6268823/langdurige-regionale-hittegolf-verplaatst-zich-en-suddert-voort.html,Grote delen van Zuid- en Oost-Nederland hebben te maken met een aanhoudende hittegolf. En ook vandaag kunnen daar vlak voor de verwachte onweersbuien nog ...,"Grote delen van Zuid- en Oost-Nederland hebben te maken met een aanhoudende hittegolf. En ook vandaag kunnen daar vlak voor de verwachte onweersbuien nog één of twee plaatsen bij komen, zegt Weerplaza tegen NU.nl.
Er is in Nederland officieel sprake van een hittegolf als het ten minste vijf dagen op rij warmer is dan 25 graden. Op drie van die dagen moeten de maxima bovendien de tropische grenswaarde van 30 graden bereiken.
Dat gebeurde dit jaar voor het eerst in Woensdrecht in het uiterste westen van Noord-Brabant. Daar werd het vanaf 7 juni zomers warm en op 9 juni voor het eerst meer dan 30 graden. Twee dagen later was er sprake van de eerste regionale hittegolf van 2023. En Woensdrecht zou vervolgens nog een weerrecord breken: de langste regionale hittegolf in juni.
We zijn bijna een week verder en de regionale hittegolf blijft maar aanhouden, lokaal mogelijk tot in juli. Maar dan net weer niet in Woensdrecht, vertelt meteoroloog Roosmarijn Knol van Weerplaza. De lange reeks zomerse dagen werd in West-Brabant namelijk afgelopen zondag verbroken, toen de thermometer in Woensdrecht bleef steken op 24 graden.
""Het stokje werd al snel overgedragen aan delen van Gelderland, Limburg en het oosten van Noord-Brabant"", zegt Knol. ""Hier begon de hittegolf één dagje later: op donderdag 8 juni.""
Zo wordt het vandaag in bijvoorbeeld Deelen op de Veluwe, Eindhoven en Maastricht de dertiende dag van de regionale hittegolf. Knol noemt dat bijzonder lang, zo vroeg in de zomerperiode. Het oude record van de langste hittegolf in juni stond op negen aaneengesloten dagen.
Ondanks die opmerkelijk lange periode met zomerse en zo nu en dan tropische temperaturen, is er nog steeds geen sprake van een officiële landelijke hittegolf. Daarvoor moet het ook in De Bilt ten minste vijf dagen op rij warmer zijn dan 25 graden, waarvan drie dagen met maxima boven de 30.
Dat was anderhalve week geleden bijna het geval, toen voor De Bilt drie dagen op rij werden voorspeld met maximumtemperaturen rond de 30 graden. Maar op twee van die dagen bleef het kwik in De Bilt op enkele tienden graden steken.
Er zijn nog wel één of twee plaatsen die vandaag aan de lijst kunnen worden toegevoegd, zegt Knol. Dat geldt vooral voor het weerstation bij Twente Airport, net buiten Enschede. En ook het weerstation Westdorpe in Zeeland heeft nog één keer 30 graden nodig.
Daar is de kans kleiner, omdat in de loop van de middag onweersbuien ons land binnentrekken - te beginnen in het zuidwesten. Naast broodnodige neerslag brengen die ook tijdelijk wat verkoeling.","['Regionale hittegolf schuift naar het oosten en houdt aan', 'Op enkele tienden na geen nationale hittegolf', 'Vooral in Twente nog kans op een hittegolf']",,['https://media.nu.nl/m/r9ux6u5aw239_wd854/hittegolf-warmte.jpg'],True,True
71,29,Shell krijgt in VS rechtszaak aan zijn broek vanwege ...,NU,2023-06-23,Economie,https://www.nu.nl/economie/6269323/shell-krijgt-in-vs-rechtszaak-aan-zijn-broek-vanwege-extreme-hittegolf.html,Tijdens deze hittegolf kwamen 69 mensen om het leven. Het lokale bestuur ... De politieke ...,"Het bestuur van een Amerikaanse regio wil van Shell en andere bedrijven een forse schadevergoeding vanwege de gevolgen van klimaatverandering. Volgens de aanklager hebben de concerns met pr-campagnes en dubieuze wetenschappelijke claims bewust twijfel over het klimaatprobleem gezaaid.
De bedrijven moeten daarom de portemonnee trekken, vindt het bestuur van het district rond de stad Portland. Ze zouden moeten meebetalen aan maatregelen om de gevolgen van de opwarming van de aarde tegen te gaan. Het gaat dan om bijvoorbeeld het geld dat burgers moeten uitgeven aan airco's, maar ook om de kosten die moeten worden gemaakt om bosbranden te bestrijden.
De regio Multnomah County had twee jaar geleden te maken met een extreme hittegolf. De temperaturen liepen op tot boven de 45 graden, terwijl het er normaal gesproken een stuk koeler is. Tijdens deze hittegolf kwamen 69 mensen om het leven. Het lokale bestuur vreest de komende jaren nog veel meer schade door de opwarming.
Net alleen Shell is voor de rechter gesleept, maar ook oliebedrijven als ExxonMobil en Chevron. Verder krijgen onder andere kolenbedrijven en belangenverenigingen een proces aan hun broek.
Het district eist 50 miljoen dollar (46 miljoen euro) als tegemoetkoming in de kosten die al zijn gemaakt. Ook ligt er een claim van 1,5 miljard dollar voor toekomstige schade. Daarbovenop wil het bestuur nog eens 50 miljard. Dat geld moet worden gestort in een fonds voor onderzoek naar mogelijkheden om klimaatopwarming tegen te gaan. Ook is een deel van het geld bedoeld voor de invoering van milieumaatregelen.
Volgens de Amerikaanse belangenvereniging voor oliebedrijven American Petroleum Institute heeft de rechtszaak geen zin en leidt die slechts tot verspilling van belastinggeld. Een advocaat van Chevron noemt de aanklacht contraproductief en zegt dat de verwijten van het lokale bestuur ongegrond zijn.
In de VS zijn al meer rechtszaken gestart om oliebedrijven verantwoordelijk te houden voor de gevolgen van klimaatverandering. Onder meer in New York heeft de lokale overheid Shell, ExxonMobil en BP aangeklaagd.",['Oliebedrijven noemen rechtszaak contraproductief'],,['https://media.nu.nl/m/lwnxk0dadaak_wd854/portland-oregon-hittegolf.jpg'],True,True
72,9,Na verreweg de heetste juni ooit is extreem zomerweer ...,NU,2023-06-26,Klimaat,https://www.nu.nl/klimaat/6269670/na-verreweg-de-heetste-juni-ooit-is-extreem-zomerweer-voorlopig-voorbij.html,"Nederland kreeg de langste periode zonder regen, de langste regionale hittegolf en alwéér de heetste juni ooit gemeten. Maar aan het einde van de maand gaat ...","Nederland kreeg de langste periode zonder regen, de langste regionale hittegolf en alwéér de heetste juni ooit gemeten. Maar aan het einde van de maand gaat het roer om: het extreme zomerweer lijkt voorlopig voorbij.
Het record van de heetste juni ooit gemeten wordt in Nederland tegenwoordig om het jaar gebroken. Het gebeurde in 2017, opnieuw in 2019 en vervolgens in 2021.
Deze junimaand zal het hitterecord van gemiddeld (over dag en nacht) 18,2 graden met nog eens 1,3 graden verpulveren. Het huidige gemiddelde, inclusief de verwachting voor de laatste vier dagen van de maand, staat op 19,5 graden.
De zomer maakte daarmee een explosieve start. En de kiem daarvoor werd al begin mei gelegd, toen zich boven het Verenigd Koninkrijk een krachtig hogedrukgebied vormde. Dat hogedrukgebied bezorgde ons aanvankelijk droogte en veel zon. En na enkele weken liepen de temperaturen op land en zee sterk op.
De afgelopen week is het hogedrukgebied al wat verschoven, waardoor (onweers)buien kans zagen Nederland vanuit het zuiden te bereiken. En met het begin van de nieuwe week is de blokkade van het Europese weer echt voorbij.
Met het verdwijnen van het hogedrukgebied wordt na anderhalve maand de weg vrijgemaakt voor een normale westelijke stroming. Die voert lagedrukgebieden aan vanaf de Atlantische Oceaan.
Extreem zomerweer is daarmee voorlopig voorbij. Zo zakt de temperatuur naar normale waarden: maxima van 21 of 22 graden.
Dat is goed nieuws met betrekking tot de droogte: doordat de verdamping afneemt en er zo nu en dan wat buien overtrekken, zal het neerslagtekort de komende twee weken naar verwachting niet verder groeien. Dat tekort is in korte tijd zo sterk gegroeid, dat 2023 voorlopig nog wel bij de 5 procent droogste zomers hoort.","['Bodem blijft zeer droog, maar neerslagtekort neemt niet toe']",,"['https://media.nu.nl/m/90mx4fbaaxux_wd854/hitte.jpg', 'https://media.nu.nl/m/ptdxp0na4r02_wd854.jpg']",True,True
73,1,"Ongekende hittegolf in Italië, maar in Nederland merken ...",NU,2023-07-11,Buitenland,https://www.nu.nl/buitenland/6271903/ongekende-hittegolf-in-italie-maar-in-nederland-merken-we-er-weinig-van.html,"Europese hittegolf ontloopt Nederland (voorlopig). Ook Spanje, Frankrijk, Duitsland en Polen zuchten momenteel onder hoge temperaturen. In het zuiden van Spanje ...","In Italië is momenteel een uitzonderlijk hete en vooral lange hittegolf bezig. Ook andere delen van Zuid-Europa zuchten onder zeer hoge temperaturen. Maar in Nederland merken we daar voorlopig niet zo veel van.
""Het is echt overdreven warm in Italië"", zegt Weerplaza-meteoroloog Jeroen Elferink tegen NU.nl. Op meerdere plekken gaat de temperatuur ruim over de 40 graden. Mogelijk worden er de komende dagen nog hogere temperaturen gemeten. Vooral op Sicilië en Sardinië kan dat gebeuren.
Naar verwachting houdt de huidige hittegolf nog zeker een week aan. Voor een land als Italië is dat ""echt uitzonderlijk lang"", zegt Elferink. Het land had ook in juni al te maken met een hittegolf.
""Italië is een langgerekt land dat grotendeels aan zee ligt. Temperaturen van 40 graden worden er wel vaker gehaald, maar altijd in vlagen. Het komt zelden voor dat dit soort hitte zo lang aanhoudt, dat is ongekend.""
De hitte in Italië wordt veroorzaakt door een luchtstroom vanuit het zuiden. ""Die blaast warme lucht vanuit de Sahara rechtstreeks Italië in"", legt Elferink uit. Griekenland, Kroatië en Slovenië hebben om dezelfde reden te maken met uitzonderlijke hittegolven.
Ook Spanje, Frankrijk, Duitsland en Polen zuchten momenteel onder hoge temperaturen. In het zuiden van Spanje loopt het kwik deze week op tot rond de 45 graden. In het zuiden van Duitsland gaat de temperatuur mogelijk richting de 40 graden.
In Nederland hoeven we nog niet bang te zijn voor dat soort temperaturen. ""De warmere lucht kan ons wel bereiken, maar dan nog krijgen we maar een fractie mee van wat er in Zuid-Europa gebeurt. Voorlopig zien we die hitte niet deze kant op waaien"", zegt Elferink.
""Vorig jaar hadden we halverwege juli al temperaturen rond de 40 graden te pakken. Maar dat zien we nu niet gebeuren. Het wordt de komende tijd Hollands zomerweer, met naast zon ook behoorlijk wat regen.""
Toch kan de hitte van dit moment alsnog gevolgen voor ons hebben in het najaar. De Middellandse Zee warmt momenteel fors op, wat de kans op slecht weer kort na de zomer vergroot.
""Als er koudere lucht vanuit het noorden op de warme lucht uit het zuiden botst in augustus en september, krijg je hevige onweersbuien"", zegt Elferink. De kans op hevige buien, hagel en zware windstoten is het grootst in delen van Frankrijk en Duitsland. Maar de scheidingslijn kan ook richting Nederland opschuiven.",['Europese hittegolf ontloopt Nederland (voorlopig)'],,"['https://media.nu.nl/m/j2exwjeablb6_wd854/ongekende-hittegolf-in-italie-maar-in-nederland-merken-we-er-weinig-van.jpg', 'https://media.nu.nl/m/ityxkq4a5543_wd854.jpg']",True,True
74,61,Gasprijs zakt naar laagste punt in ruim een maand,NU,2023-07-12,Economie,https://www.nu.nl/economie/6272052/gasprijs-zakt-naar-laagste-punt-in-ruim-een-maand.html,Ook speelde de hittegolf van vorige maand mee. Daardoor was meer behoefte ... Gasvoorraad is in Nederland al goed gevuld. Deze week zakt de gasprijs weer voor ...,"De handelsprijs voor gas is woensdag gezakt naar het laagste punt sinds 8 juni. Voor een megawattuur betaalden handelaren donderdagochtend iets meer dan 28 euro. Dit komt volgens experts vooral doordat een groot Noors gasveld weer volledig in gebruik komt.
Delen van het gigantische Noorse Troll-veld produceerden enige tijd niets, vanwege onderhoud. Donderdag is dit onderhoud naar verwachting voorbij, waardoor het veld weer volledig in werking is. Noorwegen is voor West-Europa sinds het wegvallen van Russisch gas een zeer belangrijke leverancier.
Sinds de piek van afgelopen zomer is de gasprijs maandenlang flink gedaald, tot zelfs onder de 25 euro per megawattuur. Maar vorige maand werd gas ineens weer wat duurder en piekte zelfs weer even boven de 40 euro.
Dit kwam onder meer door extra concurrentie van Aziatische landen bij het inkopen van gas. Ook speelde de hittegolf van vorige maand mee. Daardoor was meer behoefte aan energie voor airco's. Verder zorgde het onderhoud in Noorwegen voor schaarste, wat de prijs opdreef.
Deze week zakt de gasprijs weer voor het eerst sinds ruim vier weken onder de 30 euro. Naast het Noorse onderhoud dat ten einde loopt, speelt ook mee dat de gasvoorraden in Europa al goed zijn gevuld. Zo zijn de opslagen in Nederland al voor meer dan 80 procent vol, waarmee we ver voorlopen op schema.
Welke gevolgen de daling van deze week heeft voor de energierekening, is afwachten. Een korte stijging of daling hoeft niet meteen van invloed te zijn op de tarieven voor huishoudens. Als de prijs langere tijd laag blijft, kan dit betekenen dat de energierekening ook verder omlaaggaat.",['Gasvoorraad is in Nederland al goed gevuld'],,['https://media.nu.nl/m/2yjxifwawih1_wd854/boorplatform-gas-troll.jpg'],True,True
75,40,Weerbericht: Na regen komt zonneschijn (en vervolgens ...,NU,2023-07-12,Binnenland,https://www.nu.nl/binnenland/6272008/weerbericht-na-regen-komt-zonneschijn-en-vervolgens-opnieuw-regen.html,"Je vindt het weerbericht ook altijd bovenaan de voorpagina. Eerder. 11 jul 2023 om 13:12. Ongekende hittegolf in Italië, maar in Nederland ...","Woensdag worden bewolking en buien afgewisseld met zonnige periodes. Kortom: het typisch Nederlandse zomerweer is echt begonnen.
De dag begint met veel bewolking en enkele buien. In het noorden kan dat gepaard gaan met onweer. Af en toe breekt de zon door, vooral in het noordwesten.
Naarmate de dag vordert, krijgt de zon steeds meer ruimte. De temperaturen lopen uiteen van 21 tot 25 graden. Aan de kust kan een vrij krachtige wind opsteken.
's Avonds neemt de bewolking weer de overhand en koelt het flink af naar zo'n 13 tot 16 graden. Ook keren de buien terug, behalve in het zuidoosten.
Bekijk hier het volledige weerbericht op jouw locatie. Je vindt het weerbericht ook altijd bovenaan de voorpagina.",[],,['https://media.nu.nl/m/m01xbaxa9cdb_wd854/weerbericht-na-regen-komt-zonneschijn-en-vervolgens-opnieuw-regen.jpg'],True,True
76,54,Vier(de) jij vakantie in het snikhete Zuid-Italië? Laat het ons ...,NU,2023-07-13,Binnenland,https://www.nu.nl/binnenland/6272173/vierde-jij-vakantie-in-het-snikhete-zuid-italie-laat-het-ons-weten.html,"Of klik hieronder. Ongekende hittegolf in Italië, maar in Nederland merken we er weinig van. Zie ook |Ongekende hittegolf in Italië, maar in Nederland merken we ...","Italië wordt momenteel geteisterd door een ongekende hittegolf. Vooral het zuiden van het land kampt met extreem hoge temperaturen, die regelmatig boven de 40 graden uit komen. Ben jij de afgelopen periode op vakantie geweest in het zuiden van Italië, of ben je er nog op vakantie? Laat het ons dan weten.
Hoe heb jij de hitte ervaren? Zat jij de hele dag binnen? Hing je rond bij het zwembad of trok je alsnog de stad in? Wij zijn nieuwsgierig. Mail je verhaal naar nujij@nu.nl. Als je foto's hebt van jou en/of je familie in de hitte zijn deze ook zeer welkom. Wil jij ons telefonisch over je ervaringen vertellen? Laat dan je telefoonnummer ook achter in de mail!
Klik hier om naar het artikel te gaan. Of klik hieronder.",[],,['https://media.nu.nl/m/4mwxwgnappk2_wd854/vierde-jij-vakantie-in-het-snikhete-zuid-italie-laat-het-ons-weten.jpg'],False,True
77,30,Feit of fabel: voelen zomers in Zuid-Europa minder warm ...,NU,2023-07-13,Buitenland,https://www.nu.nl/buitenland/6272251/feit-of-fabel-voelen-zomers-in-zuid-europa-minder-warm-aan-dan-hier.html,"Ongekende hittegolf in Italië, maar in Nederland merken we er weinig van. Ongekende hittegolf in Italië, maar in Nederland merken we er weinig van. 90 ...","Veel Nederlanders claimen een stuk minder last te hebben van de hitte wanneer zij op vakantie zijn in het zuiden van Europa, dan wanneer ze thuis zijn. Kan Zuid-Europese warmte echt minder heet aanvoelen? Twee experts leggen het uit.
Luchtvochtigheid is het sleutelwoord, legt meteoroloog Raymond Klaassen van weerbureau Weerplaza uit. ""In het zuiden van Europa is de warmte vaak droger. Dat komt door de droge lucht, waarin minder waterdamp is opgeslagen. Dat zorgt ervoor dat je over het algemeen minder last hebt van de hitte. Vocht in de lucht kan ertoe leiden dat het benauwd aanvoelt. Dat is het grote verschil.""""Een hele droge luchtsoort zit rond de 10 procent luchtvochtigheid"", vertelt Klaassen. ""Dan is de lucht heel droog. Boven de 55 procent is de lucht minder droog en ga je dat steeds meer merken. En boven de 70 procent en 75 procent is de lucht al heel vochtig. Rond de 90 procent tot 100 procent wordt de lucht zelfs mistig.""
In tropische gebieden ligt de luchtvochtigheid het hoogst. ""Daar zit je bijna altijd boven de 80 procent en dat voelt superwarm aan. Dat maakt je benauwder en laat je voller voelen. Een vochtige lucht op je huid heeft ook consequenties. Als de lucht droger is dan is het makkelijker om te transpireren, daar komt het op neer. Je hebt als het ware geen vochtige deken om je heen hangen.""
NU.nl-klimaatverslaggever Rolf Schuttenhelm sluit zich daarbij aan. ""Hoe vochtiger de lucht, hoe minder goed vocht vanaf je huid verdampt - waardoor het moeilijker is om die huid af te koelen. Daardoor voelt het warmer aan.""
Of het klam of juist droog aanvoelt, heeft vooral te maken met luchtstromingen. Zuidelijke lucht, afkomstig uit de Sahara, is vaak droog. Klaassen: ""Als wij te maken krijgen met een zuidoostelijke stroming, hebben wij ook een droge lucht. Dan is het buiten beter uit te houden dan wanneer de warme lucht vol zit met waterdamp.""
Schuttenhelm vult aan: ""De luchtvochtigheid hangt ook af van de luchtdruk en windrichting. Wij hebben vaak invloed van lagedrukgebieden van de Atlantische Oceaan. Daarin bevinden zich opwaartse luchtstromen die veel vocht opnemen.""
Heeft een periode van droogte ook invloed op de luchtvochtigheid? Klaassen zegt van wel, maar stelt dat de invloed van luchtaanvoer verreweg het grootst is. ""Het heeft toch voornamelijk te maken met de plek vanuit waar de lucht wordt aangevoerd. Je kunt een droge periode hebben gehad, maar als deze wordt aangevoerd door zeelucht dan is het alsnog vochtig.""
Een zuidelijke aanvoer kan ook in Nederland heel droog zijn. ""Dat is dan vooral lucht die vanaf de Sahara komt. Die moet dan weliswaar de Middellandse Zee nog over, maar zelfs dan blijft de lucht erg droog waardoor het toch beter behapbaar is - ook tot in Nederland.""
Toch is niet elke zuidenwind in Nederland kurkdroog, zegt Schuttenhelm. ""Op onze heetste zomerdagen speelt vaak nog iets anders mee. Dan hebben we een zuidenwind, bijvoorbeeld uit Spanje, die daar misschien wel weer van de Azoren kwam - en dus wat vocht bevat. Zo'n aanvoer kan in Nederland juist leiden tot behoorlijk broeierig weer. Dat komt doordat de lucht vanuit Spanje naar Nederland afkoelt. Omdat koudere lucht minder vocht kan bevatten dan warmere lucht, stijgt het vochtpercentage bij die afkoeling. In Spanje is het dan 35 graden en goed te doen, en in Nederland 30 graden en broeierig.""",['Luchtvochtigheid hangt af van windrichting'],,['https://media.nu.nl/m/znlxq8racysh_wd854/feit-of-fabel-voelen-zomers-in-zuid-europa-minder-warm-aan-dan-hier.jpg'],True,True
78,18,2023 is hard op weg naar top van heetste jaren (en 2024 ...,NU,2023-07-14,Klimaat,https://www.nu.nl/klimaat/6272233/2023-is-hard-op-weg-naar-top-van-heetste-jaren-en-2024-gaat-eroverheen.html,"Hittegolf India juli 2023. 2023 is hard op weg ... Conclusie: niet alleen in Nederland, maar ook wereldwijd was juni veruit de warmste junimaand ooit gemeten.","Een nieuw wereldwijd hitterecord hangt in de lucht. Dat zal vrijwel zeker gebeuren in 2024. En de kans groeit dat ook 2023 al recordheet wordt. Dat zeggen Amerikaanse klimaatwetenschappers tegen NU.nl, op basis van de nieuwste temperatuurmetingen.
Halverwege het jaar hebben de twee grootste Amerikaanse klimaatinstituten donderdag de balans opgemaakt: 2023 staat nu op plek 3 van heetste jaren. Maar er is een inhaalrace gaande, en het venijn zit vermoedelijk in de staart.NOAA en NASA maken onder andere gebruik van een wereldwijd dekkend netwerk van satellietmetingen. Daarmee meten ze niet alleen de temperatuur boven land, maar ook boven de oceanen.
Uit die metingen blijkt dat de gemiddelde temperatuur op aarde steeds hoger wordt. Er komt elke tien jaar ongeveer 0,2 graden bij. Oorzaak is de steeds hogere concentratie broeikasgassen.
Maar er zijn ook pieken en dalen op de lijn. Jaren die wat koeler zijn, en jaren die er nog bovenuit steken. Die extra hete jaren volgen vaak op een El Niño. Dan is het water in de Grote Oceaan warmer dan normaal, en kan de atmosfeer de opgebouwde broeikaswarmte minder goed kwijt.
Begin mei was duidelijk dat El Niño naderde. Hoofd klimaatonderzoek van NASA Gavin Schmidt zei toen tegen NU.nl vrijwel zeker te zijn dat dit in 2024 zou leiden tot een nieuw wereldwijd hitterecord, met een kans van een op drie dat dit record ook in 2023 al zou sneuvelen.
We zijn twee maanden verder. El Niño is inmiddels een feit, en zal volgens de nieuwste verwachtingen tot in de lente van 2024 aanhouden. Ook nieuw zijn de temperatuurmetingen van juni. NOAA en NASA publiceerden donderdag hun analyses.Conclusie: niet alleen in Nederland, maar ook wereldwijd was juni veruit de warmste junimaand ooit gemeten. En er blijkt meer te spelen dan alleen de gestaag opwarmende trend en El Niño. Zo is het water in de Noord-Atlantische Oceaan uitzonderlijk warm en bevindt zich heel weinig zee-ijs rond Antarctica.
Het is reden voor Schmidt om zijn voorspelling van twee maanden geleden aan te scherpen. ""De kans is toegenomen naar zo'n 50 procent. Dat komt door de metingen van juni en een toenemende El Niño.""De eveneens gezaghebbende klimatoloog Michael Mann schat die kans nog aanzienlijk hoger in. ""Ik denk dat het vrijwel zeker is dat 2023 een recordtemperatuur op aarde zal opleveren.""
Mann publiceerde onderzoek in wetenschapsblad Nature, naar het gecombineerde effect van El Niño en klimaatverandering op de temperatuur. De laatste keer dat dit samenviel was in 2016 - voorlopig het wereldwijd heetste jaar ooit gemeten.""Waar het op neerkomt is dat het nu bijna zeker is dat er wereldwijde temperatuurrecords breken telkens als we een nieuwe El Nino krijgen"", zegt Mann. Volgens hem zal de onderliggende opwarming doorgaan zolang we grootschalig fossiele brandstoffen blijven verbranden.Een eventueel temperatuurrecord in 2023 zal niet lang standhouden. Vanwege de vertraagde effecten van El Niño lijkt nu al zeker dat 2024 wereldwijd nóg warmer zal zijn.","['El Niño: een piek bovenop de stijging door CO2', 'El Niño betekent voortaan recordtemperaturen']",,['https://media.nu.nl/m/xa0xa3aax2pe_wd854/hittegolf-india-juli-2023.jpg'],True,True
79,59,Grote bosbrand in toeristisch gebied Zwitserland,NU,2023-07-18,Buitenland,https://www.nu.nl/buitenland/6272829/grote-bosbrand-in-toeristisch-gebied-zwitserland-tweehonderd-evacuaties.html,"Eerder. 11 jul 2023 om 13:12. Ongekende hittegolf in Italië, maar in Nederland merken we er weinig van. Ongekende hittegolf in Italië, maar in Nederland merken ...","In een toeristisch gebied in het zuiden van Zwitserland is maandag een grote bosbrand uitgebroken. Inwoners van de regio zijn geëvacueerd en meer dan 150 brandweerlieden zijn ingezet om het vuur te bestrijden.
Bijna tweehonderd inwoners van de regio Oberwallis zijn geëvacueerd, meldt de politie. Het gaat onder meer om inwoners van het dorp Bitsch, vlakbij de grens met Italië.
De autoriteiten waarschuwen voor vallende rotsblokken als gevolg van de brand. Het is nog niet duidelijk hoeveel vierkante meter in brand staat, maar er is sprake van ""een grote brand met veel rook"", meldt een politiewoordvoerder.
Er zijn meer dan 150 brandweerlieden ingezet om de brand te blussen. Zij krijgen hulp van vier blushelikopters. Het leger stuurt een extra helikopter naar het gebied.
De bluswerkzaamheden gaan dinsdagochtend door. Een stevige wind wakkert de vlammen aan en maakt het blussen lastig.
De politie vraagt in het bijzonder alle buitenlandse gasten om de aanwijzingen van de politie en de brandweer goed op te volgen en niet te gaan wandelen in het getroffen gebied.",[],,['https://media.nu.nl/m/49nxzk0arfy6_wd854/grote-bosbrand-in-toeristisch-gebied-zwitserland-tweehonderd-evacuaties.jpg'],True,True
80,44,"Italië kleurt nog 'roder' vanwege hitte, bosbranden in ...",NU,2023-07-19,Klimaat,https://www.nu.nl/klimaat/6273000/italie-kleurt-nog-roder-vanwege-hitte-bosbranden-in-griekenland-breiden-zich-uit.html,"Italianen moeten vanwege de hittegolf onverminderd op hun gezondheid passen ... Niet voor niets waren er meer ouderen in Frankrijk, Nederland en andere landen ...","Italianen moeten vanwege de hittegolf onverminderd op hun gezondheid passen. Na de uitzonderlijke hitte op dinsdag geldt woensdag in nog meer plaatsen code rood. In Griekenland zijn bosbranden uitgebroken in de buurt van Athene en op Rhodos.
Het hoogste waarschuwingsniveau geldt nu ook voor Bari en Catania in het zuiden van het land, Civitavecchia in het midden en Turijn in het noordwesten. Alleen in Bolzano, in Zuid-Tirol, heeft code rood plaatsgemaakt voor geel.
Italië kampt net andere Zuid-Europese landen met een hittegolf. In vrijwel het hele land moeten mensen daar voor hun gezondheid rekening mee houden. In alle steden, met uitzondering van Genua en Bolzano, kunnen vooral mensen met een zwakkere gezondheid, ouderen en kleine kinderen in de problemen raken.
In 23 van de 27 steden waar het Italiaanse ministerie van Volksgezondheid over adviseert is het weer zelfs zo extreem dat iedereen moet uitkijken.
Blijf op de warmste uren uit de zon, doe rustig aan, ventileer en houd je zo koel mogelijk, zegt het ministerie. Ook raadt de overheid aan licht te eten, bijvoorbeeld pasta en vis, en pittig eten juist te mijden.
De hitte heeft zelfs gevolgen voor elektronische apparaten, zocht persbureau ANSA uit. De apparaten zullen bij de huidige temperaturen in Italië niet ontploffen, zegt een deskundige van de Technische Universiteit van Milaan. Wel slijt de batterij sneller.
Weeronline spreekt van ""extreem hoge temperaturen"" van 35 tot 40 graden in Zuid-Italië. Lokaal kan het daar, evenals op Sardinië en Sicilië, zelfs 43 of 44 graden worden. Vanaf donderdag koelt het wat af, al zijn dan nog steeds temperaturen tot 40 graden mogelijk. Dat geldt ook voor Spanje en Griekenland.
De Griekse brandweer is voor de derde achtereenvolgende dag op meerdere plaatsen druk met bosbranden. De hevigste woedt circa 25 kilometer ten noordwesten van het centrum van Athene en breidt zich woensdag verder uit. Een aantal panden is daar volledig door het vuur verwoest, met name in de plaats Mandra.
Droogte en harde wind maken het blussen erg moeilijk. Op het eiland Rhodos is ook een bosbrand uitgebroken in het bergachtige noorden. Enkele dorpen en een historisch hotel, hotel Elafos, worden geëvacueerd.","[""'Extreem hoge temperaturen' in Zuid-Italië"", 'Bosbranden teisteren Griekenland, naderen Athene']",,['https://media.nu.nl/m/87gx5qtahkki_wd854/italie-hitte.jpg'],True,True
81,25,"Nederlanders in snikheet Italië: 'Je wilt warmte, anders ga ...",NU,2023-07-19,Buitenland,https://www.nu.nl/buitenland/6272873/nederlanders-in-snikheet-italie-je-wilt-warmte-anders-ga-je-niet.html,"Eerder. 11 jul 2023 om 13:12. Ongekende hittegolf in Italië, maar in Nederland merken we er weinig van. Ongekende hittegolf in Italië, maar in Nederland merken ...","Het zuiden van Italië wordt al weken geplaagd door een hittegolf. Veel Nederlanders zochten of zoeken de zon op in het mediterrane land. Hoe beleven zij de intense hitte? Verpest die hun vakantie of is het nog te doen?
NU.nl-lezer Theo Bijveld deelde zijn verhaal met ons. ""Mijn voormalige huisgenoot en ik zitten er middenin. Door te liften ontmoeten we veel verschillende mensen die allemaal hun eigen manier hebben om de hitte te trotseren.""
""We zijn bijvoorbeeld in de buurt van Riva opgepikt door een stel adrenalinejunkies, die ons trakteerden op Campari Spritz (een cocktail, red.) en ons meenamen voor een sprong van een klif"", vertelt Theo.
Inmiddels zit Theo op een strand in de buurt van Rome, waar ook veel toeristen te vinden zijn die de hitte van de stad ontwijken. ""Het is echt ontzettend druk op het strand. Dat lijken voornamelijk toeristen te zijn. Je hoort veel Engels en Duits om je heen.""
De klassieke Italiaanse vakantiemaand is augustus. De meeste Italianen zijn dus gewoon aan het werk. ""Het leven gaat voor de Italianen nu nog normaal door"", ziet Theo.
Voor toeristen is dat anders, de toeristische hotspots lijken minder druk. ""Midden op de dag wordt aangeraden de schaduw op te zoeken en niet heel actieve activiteiten te ondernemen.""
De Italianen hanteren hun eigen schema's voor de bloedhete middagen. ""We kregen een tip van een local: als je de stad wilt zien, moet je dat 's avonds doen. Dan is het minder heet en kun je in ieder geval een beetje rondlopen. Daarom boekten wij een stadstour in de avond.""
Voor Theo is koffie zijn reddingsmiddel om aan de hitte te ontkomen. ""Gelukkig is de ijskoffie in Italië niet verkeerd, anders waren we allang onder de warmte bezweken.""
Vakantiegangers Barbara en Erik Versluis hebben ook last van de extreme Zuid-Italiaanse hitte. ""Het is vanaf de vroege morgen al snikheet. De temperaturen liggen hier tijdens de middaguren rond de 40 graden. Rond 21.00 uur was het 32 graden en daar ben je dan gewoon blij mee.""
De lokale bevolking trekt zich weinig aan van de hitte. ""Die Italianen hier zijn gek. Ze lopen gewoon in lange broeken en blouses met lange mouwen rond.""
In het gebied rondom de plaats Tropea, waar het koppel verblijft, geldt al weercode rood vanwege de hitte. Hoewel het leven voor de inwoners gewoon doorgaat, nemen ze de waarschuwing wel serieus. ""Hier zijn de straten vanaf 13.00 uur totaal verlaten. Vanaf 18.00 uur begint het leven weer.""
De twee Nederlanders passen zich aan aan de Italianen. ""In de middag blijven we binnen, anders is het niet te doen. Iedereen loopt met literflessen water en waaiers rond.""
Hans van der Graaf trekt met zijn vriendin door het zuiden van Italië. ""Het is hier niet druk, wat ongetwijfeld zowel met de warmte als met de Italiaanse vakantieperiode te maken heeft. Activiteiten overdag zijn beperkt tot het zwembad of het strand. De temperaturen liggen rond de 40 graden, wat bepaald niet uitnodigt om er overdag heen te gaan"", zegt Hans.
""Ik vrees wel voor de toekomst, waarin deze temperaturen normaler worden. Voor mij zou deze regio dan te warm worden om te vertoeven.""
De Italiaanse wereld oogt loom, ziet hij. ""De stranden zijn overvol, maar de straten zijn echt verlaten. 's Avonds komt men naar buiten. De hele dag zie je de mussen, duiven en zwaluwen af en aan vliegen, maar verder zie je weinig dieren. Mensen zie je amper, iedereen lijkt op het strand of bij het zwembad te liggen.""
""Kleinere winkels in de regio zijn ook gewoon dicht in de middag. In Lecce bijvoorbeeld is los van een paar restaurants alles dicht."" Zelfs de ochtenden zijn al te warm. ""Ik houd van hardlopen, maar zelfs 's ochtends is dat al niet te doen. Want ook 's nachts daalt de temperatuur amper tot onder de 30 graden.""
Tijdens een dagje in de natuur ontdekte hij waar veel Italianen zich verschuilen. ""In de bossen is het drukker. Daar is het heerlijk, het is er echt goed te doen en een paar graden minder warm. We zagen veel mensen picknicken en wandelen.""
Tot slot spoort vakantieganger Guido Steusel de Nederlandse toeristen vooral aan te blijven genieten van hun vakantie.
""Maak je niet druk om de hitte, maar pas je aan. Per slot van rekening wil je zon en warmte in de zomer, anders ga je niet naar Zuid-Europa.""","[""'Bekijk de stad 's avonds'"", ""'Blij met 32 graden 's avonds'"", ""'Ik vrees voor de toekomst'"", ""'Je wilt zon en warmte, anders ga je niet'""]",,"['https://media.nu.nl/m/dnex7ztaz1gs_wd854/nederlanders-in-snikheet-italie-je-wilt-warmte-anders-ga-je-niet.jpg', 'https://media.nu.nl/m/p99xu00aajpv_wd854.jpg', 'https://media.nu.nl/m/r37x2osaozp6_wd854.jpg', 'https://media.nu.nl/m/dnex7ztaz1gs_stdp720.jpg']",True,True
82,94,"Wind bemoeilijkt blussen bosbranden Rhodos, vluchten ...",NU,2023-07-23,Buitenland,https://www.nu.nl/buitenland/6273572/wind-bemoeilijkt-blussen-bosbranden-rhodos-vluchten-naar-eiland-geschrapt.html,"Tweehonderd geëvacueerde Nederlanders die via Corendon op het eiland zijn, worden ook teruggehaald naar Nederland. ... hittegolf die gepaard gaat met zeer hoge ...","Harde wind dreigt de bestrijding van de bosbranden op het Griekse eiland Rhodos te bemoeilijken. Volgens de brandweer wordt de wind zondag ""intenser"", wat de vuurzeeën kan aanwakkeren. Verschillende Nederlandse reisorganisaties vliegen de komende dagen niet naar het eiland.
De branden zorgden zaterdag voor de grootste brandevacuatie ooit in het land, meldt de Griekse politie.
Een Griekse regeringsfunctionaris zei zondag tegen Reuters dat tot nu toe zo'n negentienduizend toeristen en inwoners, onder wie Nederlanders, geëvacueerd zijn. Het Griekse ministerie van Civiele Bescherming kon dat aantal niet bevestigen.
Eerder werd gesproken van 30.000 mensen. Ruim tweeduizend mensen werden al eerder per boot vanaf het strand in veiligheid gebracht.
Evacués hebben de nacht doorgebracht in onder meer hotels, sportlocaties en scholen. Volgens viceburgemeester Thanasis Virinis van Rhodos gaat het om tussen de vier- en vijfduizend mensen. ""Zij hebben eten, water en medische hulp gekregen"", meldt de brandweer.
Die meldt ook dat het Griekse ministerie van Buitenlandse Zaken buitenlanders helpt die het land willen verlaten via de luchthaven van Rhodos.
Corendon en TUI vliegen tot en met dinsdag niet meer naar het eiland, melden de reisorganisaties zondag. Dat geldt ook voor D-reizen en Prijsvrij, meldt de NOS. Sunweb schrapt vluchten tot en met maandag. Luchtvaartmaatschappij Transavia blijft naar Rhodos vliegen, maar houdt contact met de autoriteiten over de veiligheid.
Op dit moment heeft TUI Nederland zo'n vijftig reizigers op Rhodos die geëvacueerd zijn, meldt de organisatie. ""We staan met hen in contact om hun situatie in kaart te brengen. We inventariseren de mogelijkheden om hen naar Nederland te brengen.""
Het bedrijf heeft reizigers die tot en met dinsdag naar Rhodos zouden vertrekken geïnformeerd dat hun reis is geannuleerd. ""We doen ons uiterste best voor hen een alternatief te vinden.""
Sunweb heeft op dit moment zo'n 250 reizigers op Rhodos die geëvacueerd zijn, onder wie honderd Nederlanders, meldt de reisorganisatie. ""Zij zijn ondergebracht in hotels in het noorden van het eiland, en kunnen vanavond mee op een vlucht naar Amsterdam"", zegt een woordvoerder.
De vakantiegangers die via Sunweb op het eiland zijn kunnen nu kiezen of ze hun vakantie voortzetten op Rhodos of dat ze naar huis gaan.
Zondagavond gaat er een vlucht naar Amsterdam waar plek is voor ongeveer honderd mensen, zegt de woordvoerder. ""Morgen wordt er nog een extra vlucht geregeld.""
Tweehonderd geëvacueerde Nederlanders die via Corendon op het eiland zijn, worden ook teruggehaald naar Nederland. ""Dat willen we doen met vluchten afkomstig uit Griekse en Turkse plaatsen die tussenstops maken op Rhodos"", zegt een woordvoerder.
De brandweer is al zes dagen bezig met het bestrijden van de branden. De autoriteiten waarschuwen dat het nog dagen kan duren voordat ze zijn geblust. De branden woeden nu rond de badplaats Kiotari, bij het dorp Apollona en in de buurt van de Gadouradam, meldt nieuwssite Protothema.
De Griekse site schrijft dat zondagochtend 266 brandweerlieden de vlammen aan het bestrijden waren. Dat deden ze met 49 voertuigen, tien blusvliegtuigen en vijf blushelikopters. Later wordt versterking verwacht van nog eens zestig brandweerlieden en tien voertuigen.
De branden leken donderdag onder controle, maar door de harde wind breidden ze zich zaterdag uit naar dorpen waar veel toeristen zijn. In de nacht van zaterdag op zondag waren meer dan tweehonderd brandweerlieden aan het werk om de branden te bestrijden.
Rhodos is een van de populairste vakantiebestemmingen in Griekenland, dat momenteel te maken heeft met een lange hittegolf die gepaard gaat met zeer hoge temperaturen. Het toeristenseizoen is er momenteel in volle gang. Het eiland in het zuidoosten van de Egeïsche Zee telt ruim 100.000 inwoners en trok vorig jaar zo'n 2,5 miljoen toeristen.","['Veel reisorganisaties vliegen komende dagen niet naar Rhodos', 'Kiezen tussen blijven of naar huis gaan', 'Branden woeden al zes dagen en kunnen nog dagen duren']",,['https://media.nu.nl/m/k8ixw05awap6_wd854/wind-bemoeilijkt-blussen-bosbranden-rhodos-vluchten-naar-eiland-geschrapt.jpg'],True,True
83,14,Huidige hitte in Zuid-Europa praktisch onmogelijk zonder ...,NU,2023-07-25,Klimaat,https://www.nu.nl/klimaat/6273707/huidige-hitte-in-zuid-europa-praktisch-onmogelijk-zonder-klimaatverandering.html,Zuid-Europa en de VS zijn in de greep van hittegolven die een eeuw geleden vrijwel onmogelijk zouden zijn geweest. Ook de hittegolf in China is veel heviger ...,"Zuid-Europa en de VS zijn in de greep van hittegolven die een eeuw geleden vrijwel onmogelijk zouden zijn geweest. Ook de hittegolf in China is veel heviger dan zonder klimaatverandering het geval zou zijn.
Recordhoge temperaturen in Rome, verdroogde olijven in Spanje en toeristen die onder de rook van bosbranden halsoverkop Griekse eilanden verlaten. Ondertussen zijn in China en het zuiden van de VS temperaturen van meer dan 50 graden gemeten.
Zien we hier een uitwerking van klimaatverandering? Wetenschappers van World Weather Attribution (WWA) antwoorden met een onomwonden 'ja'. WWA is een internationaal netwerk van klimaatinstituten, dat is opgericht om weersextremen te onderzoeken.Uit hun dinsdag gepubliceerde onderzoek blijkt dat de kans op de huidige hittegolf in China ""tenminste vijftig keer"" groter is geworden door klimaatveranderig. In Zuid-Europa en het zuiden van de VS zou de waargenomen hitte zonder de mondiale opwarming zelfs ""vrijwel onmogelijk"" geweest zijn.
De resultaten zijn niet verrassend, zegt Friederike Otto van Imperial College London, een van de betrokken onderzoekers. ""De wereld is niet gestopt met het verbranden van fossiele brandstoffen, het klimaat blijft opwarmen en hittegolven worden steeds extremer. Zo simpel is het.""
Otto is een internationale autoriteit in het onderzoek naar weersextremen. Wat zij ""simpel"" noemt, is de kern van het verhaal: de aarde wordt warmer, hittegolven dus ook.
Maar daarachter gaat een ingewikkelder verhaal schuil. De piektemperaturen van hittegolven nemen namelijk veel sneller toe dan de stijging van de gemiddelde temperatuur. Dat komt doordat hitte leidt tot verdroging. Daardoor neemt de verdamping af en schieten de temperaturen verder omhoog.
De planeet warmt niet gelijkmatig op, zegt mede-auteur Sjoukje Philip van het KNMI. Volgens het onderzoek heeft klimaatverandering de huidige temperaturen in Zuid-Europa met 2,5 graad verhoogd.
Dat wil zeggen: bij exact dezelfde weerssituatie zou in het oorspronkelijke klimaat nu ook sprake zijn van een hittegolf, maar dan 2,5 graden koeler. ""Ons onderzoek toont de grote gevolgen van de opwarming op de lokale temperaturen in Europa"", aldus Philip.
Het KNMI is grondlegger van de gebruikte methode. Naast weermetingen worden klimaatmodellen gebruikt. Die draaien dan in twee standen: een op basis van het klimaat van ruim een eeuw geleden - en een op basis van het huidige klimaat, dat 1,1 graden warmer is.De conclusies kunnen uiteenlopen: droogten zijn vaak verergerd door klimaatverandering, maar bij extreme regen is dat niet altijd het geval. Zo vond WWA geen verband met de overstromingen die Italië dit voorjaar nog troffen. Bij hittegolven is het verband steevast het grootst.
Bij verdere opwarming zullen hittegolven zoals in juli 2023 steeds normaler worden. Zuid-Europa heeft daarop nu een jaarlijkse kans van 1 op 10. Als de wereldwijde opwarming de 2 graden bereikt, zal deze hitte elke twee tot vijf jaar voorkomen. Tegen die tijd kan Zuid-Europa 's zomers ook de grens van 50 graden doorbreken.
Volgens Philip onderstreept het nieuwe onderzoek dan ook ""de dringende noodzaak voor Europa"" van zowel de aanpak van de bron van het probleem, als ook beleid gericht op het opvangen van de gevolgen.","['Zomerhitte stijgt twee keer zo snel als gemiddelde temperatuur', 'Italië zou bij deze windrichting 2,5 graden koeler moeten zijn', 'Bij verdere opwarming wordt extreme hitte steeds normaler']",,['https://media.nu.nl/m/z47xe3eaqsrd_wd854/huidige-hitte-in-zuid-europa-praktisch-onmogelijk-zonder-klimaatverandering.jpg'],True,True
84,23,'Onmogelijke' hittegolf Atlantische Oceaan wordt nog ...,NU,2023-07-26,Klimaat,https://www.nu.nl/klimaat/6273811/onmogelijke-hittegolf-atlantische-oceaan-wordt-nog-extremer.html,'Onmogelijke' hittegolf Atlantische Oceaan wordt nog extremer. Door Rolf ... Nederland een kurkdroge mei en juni bracht. Daar kun je bij optellen dat de ...,"De Noord-Atlantische Oceaan is al weken in de greep van temperaturen die tot nog toe voor onmogelijk werden gehouden. Wetenschappers kijken met verbazing toe hoe de waterhittegolf nóg extremer is geworden en zich heeft verplaatst richting Canada.
Zuid-Europa is bloedheet en in China en de Verenigde Staten zijn temperaturen van meer dan 50 graden gemeten. Maar 's werelds extreemste hittegolf speelt zich af op een plek waar maar weinig mensen komen: het open water van de Noord-Atlantische Oceaan.
De temperatuur van het zeewater is er opgelopen naar 24,6 graden. En dat is de gemiddelde temperatuur, over het reusachtige wateroppervlak van de evenaar tot aan Groenland en Spitsbergen.
Dat is 1,5 graad warmer dan wat in de afgelopen tientallen jaren een normale julitemperatuur was. Statistisch is zo'n grote afwijking eigenlijk onmogelijk. Maar de praktijk trekt zich daar niets van aan.
Ruim een maand geleden vroeg NU.nl oceanografen naar de oorzaak. Die kwamen toen een heel eind: in het zuiden houdt de warmte verband met El Niño (extra warm water in de Grote Oceaan) en bij Europa met een hardnekkig hogedrukgebied dat in Nederland een kurkdroge mei en juni bracht.
Daar kun je bij optellen dat de oceanen elk jaar warmer worden door de stijging van broeikasgassen. Dat wordt nu mogelijk versneld door nieuwe brandstofrichtlijnen voor de scheepvaart.
We bleven met één vraag over: is er ook iets aan de hand met de Golfstroom? Die oceaanstroming transporteert warmte uit de Golf van Mexico richting Groenland.
Door klimaatverandering wordt de stroming zwakker. Daardoor vormde zich ten zuiden van Groenland in de afgelopen jaren een kleine koudwaterbel: de enige plek op aarde die afkoelt, nota bene als gevolg van de mondiale opwarming.
Die hardnekkige 'cold blob' bleek in juni al verdwenen. Sindsdien is het raadsel groter geworden: juist dat voorheen blauwe gebied is nu donkerrood op de temperatuurkaart, met de komst van een uitzonderlijk sterke waterhittegolf voor de kust van Canada. Het water is daar in korte tijd opgewarmd tot meer dan 5 graden boven normaal.
Is de warme Golfstroom juist plotsklaps tegen de trend in naar een hogere versnelling geschoten? Geen van de onderzoekers die NU.nl daarover spreekt, zegt daar zeker van te zijn. Maar Golfstroomexpert Stefan Rahmstorf van het Instituut voor Klimaatonderzoek te Potsdam zegt geen verdere aanwijzingen te zien dat de hoge temperaturen komen door een verandering in oceaanstromingen.
Ook oceaanonderzoeker Dewi Le Bars van het KNMI betwijfelt of de Golfstroom momenteel krachtiger is. In de zomermaanden wordt deze stroming voor een belangrijk deel aangedreven door een met de klok meedraaiend patroon van winden. Maar tijdens El Niño is een deel van deze winden juist zwakker, niet krachtiger.
Waar komen die torenhoge temperaturen dan vandaan? Le Bars geeft toe geen sluitende verklaring te hebben: ""Om eerlijk te zijn heb ik gewoon geen idee.""
Le Bars verwachtte dat de Atlantische temperaturen na de extreme juni weer zouden stabiliseren. In West-Europa pikten de westenwinden eind juni weer op. De sterk opgewarmde bovenlaag van de oceaan kan dan weer mengen met koeler water op grotere diepte.
""Als de wind zwakker is dan normaal, kan het oppervlak heel snel opwarmen. Vorige maand dacht ik dat het daarna weer snel zou normaliseren. Maar terwijl de wind bij ons nu niet zwak is, zien we ook in onze regio nog hoge temperaturen"", zegt de oceaanonderzoeker.Toch zit een deel van de verklaring wel in de wind. Juist toen bij ons de westenwind weer aantrok, nam die boven de Canadese oostkust af. De luchtdruk blijkt daar sinds eind juni hoger dan normaal. Zo kun je zeggen dat de hotspot van de Atlantische hittegolf de verplaatsing van hogedrukgebieden heeft gevolgd, van het oosten naar het westen van de oceaan.
Maar hogedrukgebieden hebben we aan de lopende band. Kan dat een temperatuursprong van maar liefst 5 graden verklaren? ""Het blijft gissen naar de oorzaken van deze veel te warme oceaan"", zegt Michiel van den Broeke, hoofd van het Instituut voor Marien en Atmosferisch onderzoek Utrecht (IMAU). ""Dus zal ook deze hittegolf gericht onderzocht moeten worden."" Geen zomervakantie voor klimaatwetenschappers dus.","['El Niño, broeikasgassen en hoge luchtdruk', 'De enige plek op aarde die afkoelt', 'Golfstroomgebied veel te warm, maar stroming lijkt niet de oorzaak', 'Waterhittegolf volgt verplaatsing van hoge luchtdruk']",,"['https://media.nu.nl/m/l4sxjzbabco5_wd854/onmogelijke-hittegolf-atlantische-oceaan-wordt-nog-extremer.jpg', 'https://media.nu.nl/m/ktrx8ocanwzn_wd854.jpg', 'https://media.nu.nl/m/vxzx4qxal3ky_wd854.jpg', 'https://media.nu.nl/m/ie4x5fia8rkd_wd854.jpg']",True,True
85,80,Zuid-Korea begint met evacuatie van tienduizenden scouts ...,NU,2023-08-08,Buitenland,https://www.nu.nl/buitenland/6275674/zuid-korea-begint-met-evacuatie-van-tienduizenden-scouts-vanwege-tyfoon.html,"Eerder werd het evenement al geteisterd door een hittegolf. Tientallen ... In principe zijn dit de dingen die scouts in Nederland ook doen. ""Alleen nu doen ...","Zuid-Korea is dinsdag begonnen met de evacuatie van tienduizenden scouts van het Wereldjamboree-terrein. Meer dan duizend bussen zijn ingezet om de bijna 40.000 scouts naar Seoel te brengen. En die operatie moet snel gebeuren: donderdag bereikt een tyfoon het terrein.
De evacuatie is een megaoperatie waar onder meer het leger bij helpt. De deelnemers, onder wie zo'n tweeduizend Nederlanders, hebben hun tenten opgebroken op het terrein in het zuiden van het land. De bussen die naar Seoel rijden, worden begeleid door politiewagens en helikopters.
Voor de scouts heeft de regering heel snel vervoer en opvang moeten regelen. Ze kunnen terecht in onder meer universiteitscomplexen en andere onderwijs- en sportinstellingen in en rond Seoel.
De naderende tyfoon is al de tweede tegenslag voor de Wereldjamboree, een bijeenkomst van zo'n 40.000 tieners van scoutingverenigingen uit bijna 160 landen. Eerder werd het evenement al geteisterd door een hittegolf. Tientallen deelnemers moesten in het ziekenhuis worden opgenomen vanwege de extreme warmte.
Er is Zuid-Korea veel aan gelegen om deze operatie voorspoedig te laten verlopen. De Zuid-Koreaanse media en politiek beschouwen de chaotische jamboree als een blamage voor het land. Het evenement was al in opspraak geraakt door de slechte voorbereiding op de zeer warme zomerdagen.
De regering heeft extra geld in de resterende dagen van de jamboree gestoken en een alternatief programma geregeld, met toeristische uitstapjes om Zuid-Korea te leren kennen. Het programma is ook met een dag ingekort en sluit nu vrijdagavond af met een popconcert in het Sangam World Cup Stadium in het westen van Seoel. Daar wordt de populaire K-popgroep BTS verwacht.
Maar twee leden van die groep zitten momenteel in militaire dienst. Een parlementariër heeft het opperbevel opgeroepen de twee verlof te geven omdat het land al zo diep in verlegenheid is gebracht.",['In Zuid-Korea wordt jamboree gezien als blamage'],,['https://media.nu.nl/m/7gjxi6ra3x3k_wd854/zuid-korea-begint-met-evacuatie-van-tienduizenden-scouts-vanwege-tyfoon.jpg'],True,True
86,13,Na regen staat er weer tropische hitte voor de deur: méér ...,NU,2023-08-12,Weerbericht,https://www.nu.nl/weerbericht/6276283/na-regen-staat-er-weer-tropische-hitte-voor-de-deur-meer-dan-30-graden.html,Na een periode van regen wacht Nederland de komende week weer tropische temperaturen ... Om van een hittegolf te mogen spreken is een aaneengesloten periode van ...,"Na een periode van regen wacht Nederland de komende week weer tropische temperaturen. In het weekend van 19 en 20 augustus stijgt het kwik op meerdere plaatsen zelfs tot boven de 30 graden.
Aan het begin van de week domineert het rustige Hollandse zomerweer nog, met gemiddeld 24 à 25 graden. Maar vanaf vrijdag wordt het echt warmer, verwacht Weerplaza.
Donderdag waait de wind meer uit oostelijke richtingen, waardoor warme lucht vanuit het Oost-Europa aanwaait. De temperatuur laat vanaf dat moment een duidelijk stijgende trend zien.
Vrijdag stijgt de temperatuur naar 26 tot lokaal 30 graden. De hoogste waarden zijn weggelegd voor het zuiden en zuidoosten van het land. Zaterdag wordt waarschijnlijk de warmste dag van de week, met op meerdere plaatsen (ruim) 30 graden.
De dagen verlopen vaak droog, met veel ruimte voor de zon. Het is niet geheel uitgesloten dat het regionaal zelfs tot een hittegolf komt.
Om van een hittegolf te mogen spreken is een aaneengesloten periode van minimaal vijf dagen met 25 graden of meer, waarvan drie met minimaal 30 graden, nodig.
Bekijk hier het volledige weerbericht op jouw locatie. Je vindt het weerbericht ook altijd bovenaan de voorpagina. ",[],,['https://media.nu.nl/m/nxnxx9yaiglm_wd854/na-regen-staat-er-weer-tropische-hitte-voor-de-deur-meer-dan-30-graden.jpg'],True,True
87,51,Frans hitterecord sneuvelt voor derde dag op rij | Buitenland,NU,2023-08-24,Buitenland,https://www.nu.nl/buitenland/6277880/frans-hitterecord-sneuvelt-voor-derde-dag-op-rij.html,"Twee derde van Frankrijk gaat gebukt onder een hittegolf, meldt weerinstituut Météo France. ... Het KNMI gaf in Nederland nog nooit code rood af voor hitte. Code ...","In Frankrijk is voor de derde dag op rij het hitterecord na 15 augustus gesneuveld. In het hele land was het gemiddeld 27,5 graden. Maandag tikte de gemiddelde temperatuur 26,6 aan, dinsdag was dat al 27,1.
Nog nooit was het in het land na 15 augustus zo warm. Twee derde van Frankrijk gaat gebukt onder een hittegolf, meldt weerinstituut Météo France. Dat betreft het zuidelijkste deel van het land.
De warmte komt laat in het jaar en zorgt voor vele nieuwe weerrecords, bijvoorbeeld in de toeristische stad Carcassonne. Daar was het volgens Météo France woensdag 43,2 graden. Daarmee was het 1,3 graad warmer dan het vorige warmterecord van de stad, uit augustus 2003. Vanaf vrijdag wordt het minder warm.
Voor tientallen van de ruim honderd Franse departementen waren voor donderdag vanwege de hitte weerswaarschuwingen uitgegeven. Het aantal departementen met de hoogste waarschuwing, code rood, daalde in de loop van de dag van negentien naar zeventien.
Het noorden van Frankrijk heeft niet te maken met extreme hitte. Voor sommige noordelijke departementen gelden nu wel waarschuwingen vanwege onweersbuien.
Het KNMI gaf in Nederland nog nooit code rood af voor hitte.",[],,['https://media.nu.nl/m/e4kxp6pavhdm_wd854/frankrijk.jpg'],True,True
88,20,"Code rood in Frankrijk vanwege hitte, maar hier was dat ...",NU,2023-08-24,Binnenland,https://www.nu.nl/binnenland/6277665/code-rood-in-frankrijk-vanwege-hitte-maar-hier-was-dat-nog-nooit-nodig.html,Een jaar later werd voor het eerst in Nederland een temperatuur van boven de 40 graden gemeten. ... Aanhoudende hittegolf leidt tot code rood in deel van ...,"In Frankrijk geldt deze week voor grote delen van het land code rood vanwege de hitte. Hetzelfde geldt in sommige delen van Italië. Maar in Nederland is nog nooit code rood voor hitte uitgegeven, zegt het KNMI tegen NU.nl.
Zomers worden warmer, gemiddelde zomertemperaturen stijgen en heetste dagen worden heter. De afgelopen jaren kende Nederland een aantal extreem warme zomers met extreem hoge temperaturen. Tot nu toe is code rood nooit nodig geweest. Of dat de komende jaren wel nodig is, kan het KNMI niet zeggen.
In de zomers van 2018, 2019, 2020 en 2022 gaf het KNMI wel code oranje uit voor de hitte. Bij code oranje moet er drie dagen op rij een maximumtemperatuur van 34 graden gemeten worden, twee dagen met een maximumtemperatuur van 36 graden en een dag met maximaal 38 graden.
""Bij code geel moeten vooral kwetsbare mensen goed opletten"", legt een KNMI-woordvoerder uit. ""Bij code oranje is de hitte voor iedereen gevaarlijk. Code rood geeft het KNMI uit als de veiligheidsrisico's zo groot zijn dat de impact van gevaarlijk weer maatschappijontwrichtend kan zijn.""
In de zomers dat het KNMI code oranje uitgaf, dacht het weerinstituut nog niet aan code rood. Volgens de woordvoerder constateerde het instituut toen dat de verwachte impact van de hitte op de maatschappij niet ontwrichtend zou zijn. ""In het laatste jaar, 2022, heeft het vermoedelijk te maken met de korte duur van de hitte"", zegt de woordvoerder.
Bij het uitgeven van weercodes overlegt het KNMI met verschillende organisaties. Daaronder zijn het ministerie van Infrastructuur en Waterstaat en de politie, maar ook Verkeerscentrum Nederland en ProRail. Die laatste twee hebben bijvoorbeeld kennis over de gevolgen van het weer voor spoor en verkeer.
De organisaties overleggen over wat de mogelijke impact van extreme hitte is. Op basis van die analyse neemt het KNMI een besluit over het uitgeven van een weercode.
In 2018 gaf het KNMI voor het eerst code oranje voor hitte uit. Een jaar later werd voor het eerst in Nederland een temperatuur van boven de 40 graden gemeten.
Toch durft de woordvoerder niet te zeggen of het weerinstituut in de toekomst meer weercodes voor hitte uitgeeft. Op 9 oktober komt het KNMI met de nieuwe klimaatscenario's die daar mogelijk meer duidelijkheid over geven.",['Impact op spoor en verkeer'],,['https://media.nu.nl/m/xb3xmj0ae6r4_wd854/code-rood-in-frankrijk-vanwege-hitte-maar-hier-was-dat-nog-nooit-nodig.jpg'],True,True
89,39,Festivals Tuckerville en Smeerboel nemen maatregelen ...,NU,2023-09-07,Algemeen,https://www.nu.nl/algemeen/6279894/festivals-tuckerville-en-smeerboel-nemen-maatregelen-voor-hitte-dit-weekend.html,Waarschuwing voor slechte luchtkwaliteit in zuiden en midden van Nederland ... Krijgen we voor het eerst een officiële hittegolf in september? Krijgen we ...,"Verschillende festivals stellen hun hitteplan in werking voor komend weekend. In een groot deel van het land wordt het vooral overdag warm, met hier en daar tropische temperaturen van 30 graden.
Het Twentse festival Tuckerville is al voorbereid op de hoge temperaturen. Net als in andere jaren is er gratis drinkwater beschikbaar, maar met het oog op de hitte zijn er extra kraantjes geplaatst. Volgens een woordvoerder beschermt de locatie, Het Rutbeek in Enschede, ook tegen de hitte. 
""We hebben het geluk dat er veel bomen zijn. Enerzijds mooi voor het decor, maar ook nog lekker koel."" Bovendien is gratis zonnebrandcrème beschikbaar.
Ook het festival Smeerboel in Utrecht heeft maatregelen getroffen. Er zijn extra waterpunten geplaatst en meer schaduwplekken gecreëerd, laat een woordvoerder weten. Bezoekers mogen hun eigen zonnebrandcrème meenemen, maar die is ook gratis beschikbaar.
Bezoekers mogen waterpistolen tot 15 centimeter groot meenemen. Het festival raadt bezoekers aan om af en toe de schaduw op te zoeken en hun rust te pakken.
Het gratis festival Appelpop in Tiel laat weten de weersituatie goed in de gaten te houden. Mocht het nodig zijn, dan worden er waterpunten gecreëerd waar gratis water gehaald kan worden.",[],,['https://media.nu.nl/m/wlhxzr8axwjw_wd854/festivals-tuckerville-en-smeerboel-nemen-maatregelen-voor-hitte-dit-weekend.jpg'],True,True
90,8,Zeldzame regionale septemberhittegolf een feit na ...,NU,2023-09-08,Binnenland,https://www.nu.nl/binnenland/6280029/zeldzame-regionale-septemberhittegolf-een-feit-na-opnieuw-een-zomerse-dag.html,Dit betekent dat het vijf dagen op rij warm is in Nederland. Voor een regionale hittegolf moet het vijf dagen op rij 25 graden of meer worden. Op drie van ...,"Na een warm begin van de dag is er vrijdag officieel sprake van een regionale hittegolf. Zo'n hittegolf is niet uniek, maar wel dat die plaatsvindt in september. Het is pas de zevende regionale septemberhittegolf sinds 1901.
De regionale hittegolf werd een feit toen de temperatuur in Hoek van Holland vrijdagochtend 25,2 graden aantikte. Dit betekent dat het vijf dagen op rij warm is in Nederland.
Voor een regionale hittegolf moet het vijf dagen op rij 25 graden of meer worden. Op drie van die dagen moet het kwik stijgen naar 30 graden en meer.
In Hoek van Holland werd dus aan die criteria voldaan. Waarschijnlijk volgen vrijdag ook regionale hittegolven in Eindhoven en Gilze-Rijen.
Tropische dagen in september zijn zeldzaam en dat geldt al helemaal voor hittegolven. Sinds het begin van de metingen kwam het alleen in 1906, 1919, 1947, 1991, 1999, 2016 en 2023 tot een regionale hittegolf in september.
Het is dan ook ongekend warm deze week. Woensdag en donderdag waren de warmste 6 en 7 september ooit. Naar verwachting sneuvelen de komende dagen nog meer dagrecords.
Hoewel we nu dus te maken hebben met mogelijk zelfs meerdere regionale hittegolven, is er vooralsnog geen sprake van een landelijke. Daarvoor moeten de eerder genoemde criteria gelden, maar dan in De Bilt.
In de Utrechtse plaats, waar het KNMI zit, is het wel warm maar nog niet warm genoeg. De drie tropische dagen (van 30 graden of meer) laten nog op zich wachten. Mogelijk volgen die nog op vrijdag, zaterdag en zondag.","['Deze week is ongekend warm', 'Vooralsnog geen landelijke hittegolf']",,['https://media.nu.nl/m/7e1xridafznh_wd854/zeldzame-regionale-septemberhittegolf-een-feit-na-opnieuw-een-zomerse-dag.jpg'],True,True
91,27,Weerbericht: De (werk)week eindigt net zo tropisch warm ...,NU,2023-09-08,Binnenland,https://www.nu.nl/binnenland/6279983/weerbericht-de-werkweek-eindigt-net-zo-tropisch-warm-als-deze-begon.html,Het is al zoveel dagen mooi weer dat er regionaal zelfs sprake kan zijn van een hittegolf. Het blijft vrijdag hoogzomer in Nederland. Het is dan ook niet ...,"Vrijdag wordt opnieuw een zonovergoten dag met hoge temperaturen en weinig wind. Het is al zoveel dagen mooi weer dat er regionaal zelfs sprake kan zijn van een hittegolf.
Het blijft vrijdag hoogzomer in Nederland. Het is dan ook niet uitgesloten dat we de warmste 8 september sinds 1911 gaan beleven. Pas als er in de middag aan de kust een zwakke zeewind opsteekt, zal het daar iets koeler worden: ongeveer 26 tot 28 graden.
In de rest van Nederland wordt het rond de 30 graden, met uitschieters naar 31 graden in het zuiden van het land. Daarmee krijgen we opnieuw te maken met tropische temperaturen. Ook gedurende de avond zal het nog lang warm blijven.
Zaterdag zal het weerbeeld niet anders zijn. Hooguit duiken hier en daar enkele wolken op, maar ook dan is het niet uitgesloten dat er opnieuw een weerrecord sneuvelt.
Bekijk hier het volledige weerbericht op jouw locatie. Je vindt het weerbericht ook altijd bovenaan de voorpagina.",[],,['https://media.nu.nl/m/4gfxp1favdx4_wd854/ijsboer.jpg'],True,True
92,6,eerste regionale hittegolf van zeven dagen in september ...,NU,2023-09-10,Binnenland,https://www.nu.nl/binnenland/6280284/nieuw-weerrecord-eerste-regionale-hittegolf-van-zeven-dagen-in-september.html,"De herfst staat voor de deur, maar op de valreep heeft Nederland een hitterecord te pakken. Nog niet eerder heeft een regionale hittegolf in september maar","De herfst staat voor de deur, maar op de valreep heeft Nederland een hitterecord te pakken. Nog niet eerder heeft een regionale hittegolf in september maar liefst zeven dagen geduurd.
Het record is volgens Weerplaza vanochtend gebroken. Om 10.00 uur is namelijk in Hoek van Holland 25 graden gemeten. Op dit weerstation duurt de hittegolf nu zeven dagen. Het oude record dateert uit 1947, 1999 en 2016 en telt zes dagen.
Zondag is ook officieel de warmste 10 september sinds het begin van de metingen in de vorige eeuw. Om 13.00 uur was het 28,5 graden in De Bilt.
Het landelijke datumrecord is inmiddels ook gesneuveld. In 1920 is op 10 september in Maastricht 30,3 graden gemeten. Maar in Eindhoven is deze zondag al 31,1 graden geregistreerd. En de temperatuur kan vanmiddag zelfs nog verder stijgen.
Er is sprake van een regionale hittegolf als er aan twee voorwaarden is voldaan. Zo moet het ten minste vijf dagen achter elkaar minimaal 25 graden zijn en moet op drie van die dagen de 30 graden worden gehaald. Vanaf vrijdag was er in zowel Hoek van Holland als op de stations in Gilze-Rijen en Eindhoven sprake van zo'n hittegolf.
Weerplaza verwacht dat de regionale hittegolf nog een aantal dagen aanhoudt. Maar een landelijke hittegolf lijkt uitgesloten. Daarvoor moet het vandaag en morgen bij het hoofdstation in De Bilt minstens 30 graden worden.
""Vandaag is er een kans dat dat lukt, maar morgen is die kans een stuk kleiner"", vertelt Floris Lafeber van Weerplaza. ""Hierdoor zal het waarschijnlijk niet tot een officiële hittegolf komen."" De laatste hittegolf in De Bilt duurde van 9 tot en met 16 augustus 2022.
Een ander record is vandaag geëvenaard: het aantal zomerse dagen op rij in De Bilt. Sinds maandag is daar zeven dagen achtereen een temperatuur van 25 graden of hoger gemeten. Dat is een evenaring van het record uit 2005.",['Landelijke hittegolf blijft waarschijnlijk uit'],,['https://media.nu.nl/m/f00x20nak52h_wd854/nieuw-weerrecord-eerste-regionale-hittegolf-van-zeven-dagen-in-september.jpg'],True,True
93,45,"Zomerweer doet stap terug, wisselvallige week op komst",NU,2023-09-10,Weerbericht,https://www.nu.nl/weerbericht/6280289/zomerweer-doet-stap-terug-wisselvallige-week-op-komst.html,Toch wordt komende week ook voor de oostelijke helft van Nederland nog 20 tot 30 millimeter regen verwacht. ... Nieuw weerrecord: eerste regionale hittegolf van ...,"Na een prachtige nazomerweek slaat het weer om. Komende dagen is het een stuk koeler en wisselvalliger.
Deze zondag was al een stuk koeler en bewolkter dan verwacht werd. 
Door instabiliteit hoger in de atmosfeer is er maandag kans op stevige onweersbuien met mogelijk windstoten en veel neerslag in korte tijd. In de nacht van zondag op maandag bereikt een gebied met buien uit Frankrijk waarschijnlijk ook ons land. Die buien kunnen ook maandag nog aanhouden.
Intussen nadert vanuit het westen een koufront met aan de achterkant beduidend frissere lucht. Vanaf dinsdag heeft een groot deel van Europa daarmee te maken.
De lucht op grote hoogte koelt komende week snel af. Het zeewater is met 20 graden nog warm, met eind van de werkweek een verschil van zo'n veertig graden tussen 'boven' en 'beneden'. Dat is voor de herfst overigens geen ongewone situatie. Door die ontwikkeling kunnen er zware buien ontstaan, met name in de kustregio's.
Dieper landinwaarts nemen de buien snel in activiteit af, omdat ze niet worden 'gevoed' door het warme zeewater. Toch wordt komende week ook voor de oostelijke helft van Nederland nog 20 tot 30 millimeter regen verwacht.
Vanaf dinsdag neemt de wind behoorlijk toe, vooral in de kustgebieden. Ondanks de toenemende wind wordt het komende week zeker niet koud: dagelijks schommelt de temperatuur tussen de 18 en 22 graden.",[],,['https://media.nu.nl/m/5ykxf4ea9gej_wd854/zomerweer-doet-stap-terug-wisselvallige-week-op-komst.jpg'],True,True
94,21,Zeven tropische dagen op rij: 'heetste week van de zomer' ...,NU,2023-09-11,Klimaat,https://www.nu.nl/klimaat/6280388/zeven-tropische-dagen-op-rij-heetste-week-van-de-zomer-valt-in-de-herfst.html,Net als in juni is er ook deze september opnieuw net geen sprake van een landelijke hittegolf. Daarvoor zijn de metingen op het weerstation van De Bilt leidend.,"Vandaag zijn voor de zevende dag op rij lokaal tropische temperaturen bereikt in ons land. En dat terwijl de meteorologische herfst al op 1 september is begonnen. De uitzonderlijke herfstweek is bovendien ruim warmer dan de zeven heetste dagen van afgelopen.
Toch was het afgelopen zomer ook warm. Het was zelfs een van de tien warmste zomers sinds 1901. De temperatuur over juni, juli en augustus lag volgens het KNMI bijna een graad hoger dan gemiddeld over de afgelopen dertig jaar. De echte hitte zat dit jaar in de eerste zomermaand.
Maar als we de maximumtemperaturen in De Bilt van de afgelopen zeven dagen bij elkaar optellen, overtreffen die de temperaturen van de heetste zomerweek ruimschoots.
De heetste dagen van afgelopen zomer vielen tussen 9 en 15 juni. In De Bilt kwamen de maxima toen uit op gemiddeld 28,3 graden. De temperaturen tussen 5 en 11 september kwamen nog ten minste 1,2 graden hoger uit, tot een gemiddelde van 29,5 graden.
Dat is een zeer opmerkelijk verschil als je bedenkt dat de zon in juni maximaal hoog aan de hemel staat. Nu is de daglengte weer dicht in de buurt van het jaargemiddelde.
Het forse verschil in zonnestraling valt wel terug te zien in de nachttemperaturen. Die zijn in deze uitzonderlijk warme septemberperiode iets lager dan in de warmste week van juni.
Met alle dertigers hebben meerdere plaatsen in ons land bovendien te maken met een regionale hittegolf. Daarvoor moet het op een officieel weerstation zeven dagen op rij warmer zijn dan 25 graden. En op drie van die zeven dagen moet de tropische grens van 30 graden worden bereikt.
Net als in juni is er ook deze september opnieuw net geen sprake van een landelijke hittegolf. Daarvoor zijn de metingen op het weerstation van De Bilt leidend. Daar werd het 'slechts' twee keer warmer dan 30 graden en bleef de temperatuur meerdere keren op een paar tiende van een graad onder de tropische grenswaarde steken.",[],,['https://media.nu.nl/m/r8oxn4aapadx_wd854/zeven-tropische-dagen-op-rij-heetste-week-van-de-zomer-valt-in-de-herfst.jpg'],True,True
